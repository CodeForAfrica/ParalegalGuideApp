<html lang="sw">

<head>
  <meta charset="utf-8">
  <meta http-equiv="x-ua-compatible" content="ie=edge">
  <title>SURA YA KUMI | Urithi na Mirathi</title>
  <meta name="description" content="">
  <meta name="viewport" content="width=device-width, initial-scale=1">

  <link rel="stylesheet" href="css/bootstrap.css">
  <link rel="stylesheet" href="css/main.css">
</head>

<body>
  <h1>SURA YA KUMI
    <small>Urithi na Mirathi</small>
  </h1>
  <div class="callout callout-primary">
    <h2>Lengo Kuu</h2>
    <p>Kujenga uwezo wa washiriki juu ya dhana ya jinsia na ukatili wa kijinsia katika
      jamii
    </p>
  </div>
  <div class="callout callout-secondary">
    <h2>Malengo Mahususi</h2>
    <p>Baada ya kukamilika mada hii, washiriki watafahamu;

      <ol type="a">
        <li>Maana ya urithi na mirathi</li>
        <li>Sheria zinazohusu urithi na mirathi hapa Tanzania</li>
        <li>Taratibu za ufunguzi wa mirathi</li>
        <li>Wajibu wa msimamizi wa mirathi</li>
        <li>Wosia na aina za wosia</li>
        <li>Faida za kuandika wosia</li>
        <li>Haki za wanawake katika mirathi</li>
      </ol>
    </p>
  </div>

  <p>
    <strong>Sehemu ya Kwanza - Jinsia</strong>
  </p>

  <div>
    <h2>Jinsi ya Kuendesha</h2>
    <p>Mwezeshaji andika kwenye bango kitita neno
      <strong>Mirathi na Taratibu za Ufunguzi wa Mirathi</strong>, kisha;</p>
    <ol type="1">
      <li>Wagawe washiriki katika makundi matatu (3) na wajibu maswali yafuatayo;
        <ol type="a">
          <li>Ikiwa mwanamke ameolewa, pindi mume wake anapofariki ni nani wanapaswa
            kuwa warithi halali wa mali ya marehemu?</li>
          <li>Je, mwanamke aliyefiwa na mumewe (mjane) ana haki ya kurithi au kupata
            chochote katika mirathi hiyo? Kwa nini?</li>
          <li>Je, ikiwa mume amefariki ni nani anasimamia mirathi katika mila zenu?</li>
          <li>Ni mambo gani mabaya yanayohusu mirathi na urithi umeyaona kwenye mila
            zenu?
          </li>
          <li>Mambo yapi mazuri yanayohusu mirathi na urithi umeyaona kwenye mila zenu?</li>
          <li>Je watoto wa nje ya ndoa hawana haki ya kurithi mali aliyoacha marehemu
            baba yao? Kwa nini.</li>
        </ol>
      </li>

    </ol>
    <p>Baada ya kujibu maswali haya, washiriki wafanye uwasilishaji. Makundi yote yakimaliza
      uwasilishaji unaweza kutoa muda kiasi kupokea mchango wa pamoja kutoka kwao.</p>
  </div>

  <div class="callout callout-default">
    <h2>Mchango wa Mwezeshaji</h2>
    <p>
      Mwezeshaji fafanua kuwa
      <strong>Mirathi </strong>ni mali aliyoacha marehemu kwa ajili ya kurithishwa warithi
      wake halali. Eleza kuwa sheria imeweka taratibu maalum zinazoongoza ukusanyaji,
      uangalizi, usimamizi, ugawaji na umiliki wa mali za marehemu pamoja, na kulipa
      madeni aliyoacha marehemu wakati wa uhai wake au gharama zitokanazo na mazishi
      yake.
    </p>
    <p>Sisitiza kuwa lengo kuu la sheria za mirathi ni kutoa utaratibu wa kusimamia
      mali za marehemu baada ya kifo chake ikiwamo kuhamisha umiliki wa mali hizo
      kutoka kwa marehemu kwenda kwa watu wenye haki ya kuzipata mali hizo. Nia hasa
      ni kwamba mali alizoacha marehemu zisibaki zikiharibika na kupotea bure, au
      warithi halali au watu wenye maslahi na mali za marehemu, kwa mfano wale wanaomdai
      hawapotezi haki hiyo. Awepo mtu ambaye atazisimamia na kuzigawa kwa wahusika
      wakiwamo wadai kuepusha mgongano katika jamii husika.</p>
  </div>


  <h2>Sheria Zinazohusu Urithi na Wosia Tanzania</h2>
  <p>Sheria zinazohusu urithi na wosia (mirathi) hapa Tanzania zimegawanyika katika
    sheria za aina tatu ambazo ni;</p>
  <ul>
    <li>Sheria ya Serikali</li>
    <li>Sheria ya Mila</li>
    <li>Sheria ya Dini ya Kiislam</li>
  </ul>
  <h2>Sheria ya Serikali</h2>
  <p> Sheria ya Kiserikali ni Sheria ya Urithi ya India ya mwaka 1865. Sheria hii ilianza
    kutumika nchini India tangu mwaka 1865 lakini ililetwa Tanzania (wakati huo Tanganyika),
    na Serikali ya Wakoloni wa Kiingereza. Sheria hii inaongoza na kusimamia mgawanyo
    wa mali za marehemu pale ambapo itaonekana kwamba marehemu alikuwa hafuati Sheria
    za Kiislam wala Sheria za Kimila au kama ni waislamu hawataki sheria ya dini
    yao kutumika katika mirathi.</p>

  <p>Mgawanyo wa mali kwa kutumia sheria hii huwa hivi;</p>
  <ul>
    <li>Kama marehemu ameacha mjane na watoto, mjane atapata 1/3 na watoto 2/3 ya mali
      yote ya marehemu.</li>
    <li>Lakini kama marehemu hakuacha watoto, basi mjane atapata 1⁄2 na 1⁄2 ya mali na
      nyingine inayobaki hugawanywa sawasawa kati ya wazazi, kaka, na dada za marehemu.
    </li>
  </ul>

  <p>
    <strong>Angalizo:</strong> Mgawanyo wa mali kwa mujibu wa sheria hii hufanyika pale tu
    ambapo marehemu hakuacha wosia. Kama kuna wosia mali zitagawanywa kwa mujibu
    wa wosia.</p>

  <p>Kwa mujibu wa sheria hii watoto wa nje ya ndoa hawana haki ya kurithi isipokuwa
    tu kama kuna wosia na katika wosia huo wawe wamerithishwa mali. Ikumbukwe kuwa
    mgawanyo wa mali kwa mujibu wa sheria hii hufanyika tu pale ambapo imethibitika
    kwamba ni kweli marehemu alikuwa ameacha kabisa kuishi kwa kufuata mila na desturi
    za jamii yake na pia hakuacha wosia unaolekeza namna mali yake itakavyogawanywa
    pindi atakapofariki.</p>

  <h3>Sheria ya Mila</h3>
  <p>Mwaka 1963, serikali ilitoa tamko la kuzitambua sheria za mila za urithi na wosia
    kupitia Tangazo Rasmi la Serikali Namba 436 la mwaka 1963. Sheria hii hutumika
    kwa wananchi wote wa Tanzania ambao si wa asili ya Asia, Ulaya au Wasomali na
    ambao katika maisha yao walifuata taratibu au sheria za kimila. Hivyo basi, ikibainika
    na kuiridhisha mahakama kwamba wakati wa uhai wake marehemu aliishi kwa kufuata
    mila na desturi za kabila lake, basi mirathi itafuata sheria za mila za hilo
    kabila.
  </p>


  <p>Ikiwa sheria ya kimila itatumika, urithi hufuata upande wa ukoo wa kiumeni. Warithi
    huwa ni watu wanaoangukia katika vyeo vya aina tatu;</p>
  <ul>
    <li>Daraja la kwanza</li>
    <li>Daraja la pili</li>
    <li>Daraja la tatu</li>
  </ul>

  <h3>Daraja la Kwanza</h3>
  <p>Cheo hiki hushikwa na warithi wafuatao;</p>
  <ul>
    <li>Mtoto wa kiume wa kwanza kutoka katika nyumba ya kwanza (kama ilikua ndoa ya
      wake wengi), au;</li>
    <li>Mtoto wa kiume aliyezaliwa kwanza kutoka nyumba yoyote, iwapo marehemu hakuacha
      mtoto wa kiume katika nyumba ya kwanza.</li>
  </ul>

  <h3>Daraja la pili</h3>
  <p>Cheo hiki hushikwa na watoto wote wa kiume waliosalia ambao hurithi sehemu kubwa
    kuliko watoto wa kike ambao huhesabika kama daraja la tatu.</p>


  <h3>Daraja la tatu</h3>
  <p>Cheo hiki ndio cha mwisho na kinajumuisha watoto wa kike wote bila kujali tofauti
    ya umri na nafasi ya mama zao katika ndoa. Hawa hupata sehemu ndogo kuliko watoto
    wa kiume. Kama watoto wa kiume hawapo basi watoto wa kike huongezewa urithi.</p>

  <p>
    <strong>Zingatio Muhimu:</strong> Sheria ya ardhi ya vijiji Na. 5 ya mwaka 1999 imesahihisha
    utaratibu wa umiliki ardhi wa kimila (urithi wa ardhi) kwa kuondoa ubaguzi wa
    aina yeyote kwenye umiliki wa ardhi na kuweka usawa kwa wanawake na wanaume.</p>

  <p>Sheria hiyo ya Ardhi inaeleza kuwa sheria yoyote ya kimila inayowanyima wanawake,
    watoto au watu wenye ulemavu uhalali wa kumiliki mali, kutumia au kupata ardhi,
    basi sheria hiyo ya mila itakuwa batili. Kwa misingi hiyo, cheo cha tatu cha
    urithi kwenye sheria za kimila kinakuwa batili pale urithi wa mali ya marehemu
    unapogusa suala la ardhi (wanaume na wanawake watagawana sawa ardhi ya urithi)
    kwa mujibu wa sheria ya ardhi ya mwaka 1999.
  </p>

  <h3>Nafasi ya mjane</h3>
  <p>Utaona kuwa katika sheria ya kimila ambayo iko katika Tangazo la Serikali Namba
    436 la Mwaka 1963, wajane hawaruhusiwi kurithi mali za marehemu waume zao. Sheria
    hiyo inasema kuwa mjane mwenye watoto inabidi aishi kwa kutegemea watoto wake.
    Mjane ambaye hana watoto atabaki katika nyumba ya marehemu na kupewa asilimia
    20 ya nusu ya mali ya marehemu na kuitumia wakati wa uhai wake. Akifariki au
    akiolewa na mtu mwingine nje ya ukoo mali hiyo na nyumba aliyokuwa anakaa hugawiwa
    kwa warithi halali wa marehemu mume wake. Sheria hii pia inasema, mume hawezi
    kurithi mali ya mke wake katika urithi usio na wosia, isipokuwa pale tu ambapo
    mke hakuacha watoto na hakuacha kabisa mtu yoyote katika ukoo wake. Sheria hii
    kwa sasa inakosa uhalali wa Kikatiba kwa kuwa haki za binadamu zinataka usawa
    bila ya ubaguzi.</p>

  <p>Sheria ya mila inatamka kuwa watoto waliozaliwa nje ya ndoa hawaruhusiwi kurithi
    ila wanaweza kurithi endapo marehemu aliacha wosia unaowapa haki ya kurithi au
    ikiwa walihalalishwa na marehemu kabla ya kufa. Hata hivyo, mtoto wa kwanza wa
    kiume aliyezaliwa nje ya ndoa na kuhalalishwa, hawezi kuwa mrithi daraja la kwanza
    bali atarithi katika daraja la pili.</p>


  <h3>Sheria ya Kiislamu</h3>
  <p>Sheria ya Kiislamu ya Mirathi ni kama ilivyoanishwa katika vifungu mabalimbali
    vya Kuruani Tukufu na kufafanuliwa katika Makala mbalimbali za wanazuoni wa Kiislamu.
    Hapa Tanzania Bara, Sheria ya Kiislamu ya mirathi imeanishwa katika Tamko la
    Sheria za Kiislamu la mwaka 1967 (The Statements of Islamic Law, GN 222 of 1967).
    Tamko hili pamoja na kwamba halijawahi kutumika rasmi, ni mwongozo mzuri wa hizo
    sheria. Kama mirathi yeyote ile, mgawanyo wa mali ya marehemu kwa mujibu wa Sheria
    ya Kiislamu, huzingatia mambo muhimu matatu yafuatayo,</p>

  <p>
    <strong>Kwamba:</strong>
  </p>
  <ol type="i">
    <li>Mwenye mali awe alishakufa (maut al–muwarith)</li>
    <li>Pawepo na warithi halali wa marehemu (hayat al-warith), yaani watoto wa marehemu
      ndugu wengine wa marehemu. Warithi hawa ni lazima wawepo na wawe ni warithi
      hakika wanaotambulika kisheria wakati wa mauti ya marehemu</li>
    <li>Marehemu ameacha mali (al- tarikah I al–mauruth)</li>
    <li>Urithi utokane na mali halisi na halali za marehemu na sio nje ya hizo.</li>
  </ol>


  <p>Kabla ya mirathi lazima matatizo yafuatayo yawe yametatuliwa kwanza:</p>
  <ul>
    <li>Madeni yanayokabili mali za marehemu</li>
    <li>Gharama za Mazishi</li>
    <li>Utatuzi wa madeni mengine</li>
    <li>Wosia uwe umefuatiwa</li>
    <li>Warithi halali</li>
  </ul>


  <p>Kulingana na mafundisho ya dini ya Kiislamu, wanazuoni wote kwa ujumla wanaafiki
    kuwepo kwa makundi yafuatayo kuwa ndio warithi halali kwa mujibu wa dini ya Kiislamu;</p>
  <ol type="a">
    <li>
      <strong>As’hab Al – Furud:</strong> Hili ni kundi la watu wanaopata urithi wao kufuatana
      na muainisho wa bayana uliotolewa ndani ya KuruaniTukufu. Hawa kwa kawaida
      wapo kumi na mbili (12). Kati yao, wawili (2) hupatikana kwa njia ya mahusiano
      ya kinyumba yaani mke na mume, wengine hutokana na undugu wa damu na uhusiano
      wa ukaribu kidugu, yaani jamaa. Kwa ujumla wao, ni kama ifuatavyo: (i) Mume,
      (ii) Mke, (iii) Mtoto wa kiume, (iv) Mtoto wa kike, (v) Mama, (vi) Dada, (vii)
      Kaka, (viii)Mpwa, (ix) Dada wa kambo, (x) Kaka wa kambo, (xi) Babu mzaa baba
    </li>
    <li>
      <strong>Asabah:</strong> Hawa ni wale wenye kupata urithi kutokana na albaki ya mali
      yote baada ya wale warithi waliobainishwa kwenye Qur’an kupata sehemu yao.</li>
    <li>
      <strong>Hazina ya Umma:</strong>Kwa mujibu ya wanazuoni wa Kiislamu, kuna mgawanyiko
      wa mawazo katika kuthibitisha uhalali wa kuchukuliwa sehemu ya mali ya marehemu
      na kutolewa kama hazina ya umma. Mfano kundi linaloongozwa na Iman Hanafi na
      Hanbal, wanapinga mali za marehemu kupelekwa katika hazina kusaidia jamii.
      Lakini wale wenye mtazamo wa mawazo kama ya Malik na Shafii wanaafiki suala
      la mali ya marehemu kuchukuliwa na kurithishwa kwenye hazina ya jamii. Mali
      za namna hii huwa ni mali ya jamii nzima na huwa chini ya msimamizi wake mkuu
      aliyechaguliwa na jamii yenyewe. Mfano katika serikali ya mapinduzi Zanzibar,
      mali zitolewazo kama Baitul Mal (hazina ya umma), zimewekwa chini ya uangalizi
      wa Kamisheni ya Wakfu na Mali ya Amana.</li>
    <li>
      <strong>Dhawl -Arham:</strong>hili ni lile kundi la wale ndugu wasiotokana na damu
      ya marehemu moja kwa moja.</li>
  </ol>

  <p>
    <strong>Mgawanyo wa urithi upo kama ifuatavyo:-</strong>
  </p>
  <ul>
    <li>Wajane/Mjane hurithi 1/8 kama marehemu ameacha watoto.</li>
    <li>Wajane/Mjane hurithi 1⁄4 kama marehemu hakuacha watoto.</li>
    <li>Wazazi hupewa 1/6 ya salio baada ya kuondoa fungu la mjane/wajane.</li>
    <li>Mali iliyobaki hugawanywa katika mafungu matatu (3). Watoto wa kiume hupata mafungu
      mawili na watoto wa kike hupata fungu moja.</li>
    <li>Mgane hupewa 1⁄4 ya mali ya marehemu mke wake kama kuna watoto au 1⁄2 kama hakuna
      watoto.
    </li>
  </ul>

  <p>
    <em>Watoto waliozaliwa nje ya ndoa hawana haki ya kurithi kwa baba yao</em>
  </p>


  <p>
    <strong>Angalizo:</strong>Izingatiwe kwamba mgawanyo wa mali kwa mujibu wa dini ya Kiislamu,
    hufuata matabaka kama yalivyobainishwa hapo juu. Kulingana na Sheria ya Kabidhi
    Wasii Mkuu, endapo mtu atakufa bila kuwa na mrithi, au kwamba mali yake inaweza
    kupotea, basi hiyo mali itawekwa chini ya Kabithi Wasii Mkuu, na endapo utapita
    muda wa miaka kumi na mbili (12) bila mtu yeyote kudai kitu chochote kuhusu mirathi
    hiyo, basi KabidhiWasii Mkuu ataihamishia mali hiyo Serikalini</p>

  <img src="images/10-01.png" class="img-responsive center-block" alt="Mgawanyo wa urithi upo kama ifuatavyo">

  <h3>Taratibu za Ufunguzi wa Mirathi</h3>
  <div class="callout callout-info">
    <h4>
      Jinsi ya Kuendesha
    </h4>
    <ol>
      <li> Mwezeshaji tumia mbinu ya makundi, wagawe washiriki kwenye makundi uonavyoo
        na inafaa na wajadili maswali yafuatayo;
        <ol type="a">
          <li>Katika mila na desturi zenu mgawanyo wa mali ya marehemu hufanywaje?</li>
          <li>Je, nini huwa wajibu wa msimamizi wa mirathi kwenye mila na desturi zenu?</li>
          <li>Je unadhani kuwa taratibu za kugawa urithi kwenye Sheria za Kimila za Mirathi
            zinakidhi mahitaji ya jamii ya kisasa na hali halisi ya maisha ya sasa?
            Elezea.
          </li>
        </ol>
      </li>
      <li>Washiriki wafanye uwasilishaji baada ya kumaliza majadiliano</li>
    </ol>
  </div>

  <div class="callout callout-default">
    <h4>Mchango wa Mwezeshaji</h4>
    <p>
      Mwezeshaji fafanua kuwa katika sehemu hii tunaangalia taratibu za kufuata ili kufungua
      mirathi. Sisitiza kwamba ni vema ifahamike kwa washiriki wote kwamba, kama
      marehemu ameacha mali ambayo inatakiwa kurithiwa ni lazima mirathi ifunguliwe
      mahakamani ili kupata barua ya usimamizi wa mirathi. Si halali kugawanya au
      kuuza mali za marehemu bila kufuata utaratibu huu.</p>
  </div>

  <h3>Taratibu za kufungua mirathi ikiwa hakuna wosia</h3>
  <ol type="i">
    <li>Itokeapo kifo, taarifa ya kifo itolewe na kusajiliwa kwenye ofisi ya mkuu wa
      Wilaya ndani ya siku (30) thelathini toka kifo kitokee. Kumbuka kupewe hati
      ya kifo.</li>
    <li>Kikao cha wana ukoo kifanyike ili kumchagua au kumteua msimamizi wa mirathi na
      uamuzi huo uwekwe katika dondoo za maandishi.</li>
    <li>Msimamizi aliyeteuliwa na wanaukoo apeleke maombi ya kupata barua/hati ya usimamizi
      wa mirathi mahakamani akiambatanisha na;
      <ul>
        <li>Cheti cha kifo, na</li>
        <li>Dondoo za kikao cha wana ukoo kilichomteua muombaji kuwa msimamizi</li>
      </ul>
    </li>
    <li>Kiutaratibu Mahakama itatoa taarifa kwa kubandika katika ukuta wa mahakama au
      gazetini juu ya maombi ya usimamizi wa mirathi na kutoa muda wa siku tisini
      kuruhusu mtu yeyote kutoa pingamizi kama ana sababu za kufanya hivyo. Kama
      hakuna pingamizi basi mahakama itatoa barua ya usimamizi wa mirathi kwa mwombaji.</li>
    <li>Msimamizi wa mirathi hugawa mali ndani ya miezi sita na hatimaye kurejesha mahakamani
      nakala ya fomu inayoonyesha jinsi mgawo ulivyofanyika na kutiwa sahihi na kila
      mrithi. Mahakama itafunga jalada.</li>
  </ol>

  <p>Barua ya kuomba usimamizi wa mirathi lazima itaje;</p>
  <ol type="a">
    <li>Familia ya marehemu na anwani zao na ndugu waliokuwa wakimtegemea.</li>
    <li>Idadi na aina ya mali iliyoachwa.</li>
    <li>Juhudi zilizofanyika kuhakikisha kwamba ni kweli marehemu hakuacha wosia.</li>
    <li>Maelezo kuhusu maskani yake.</li>
  </ol>

  <p>
    Hata hivyo, endapo kunahitajika kufungua mirathi, ni vizuri kwenda mahakamani ili
    kupata fomu maalum ya kujaza. Mtu anaweza kufungua mirathi katika mahakama ya
    mwanzo, Wilaya au hata ya Hakimu Mkazi.</p>

  <p>Maombi ya usimamizi wa mirathi lazima yaeleze bayana juu ya yafuatayo;</p>
  <ol type="a">
    <li>Kiasi na aina ya mali iliyoachwa na marehemu.</li>
    <li>Majina na anwani za warithi.</li>
    <li>Sehemu atokayo marehemu na mahali mali zilipo (hii ni muhimu kwani husaidia kuamua
      ni mahakamani gani stahiki inaweza kupokea maombi ya ufunguzi wa mirathi).</li>

  </ol>

  <h3>Wajibu wa Msimamizi wa Mirathi</h3>

  <p>Msimamizi wa mirathi anawajibika;</p>
  <ol type="a">
    <li>Kufungua shauri la maombi ya usimamizi wa mirathi.</li>
    <li>Kuainisha na kutambua mali zilizoachwa na marehemu.</li>
    <li>Kulipa na kukusanya madeni yaliyoachwa na marehemu.</li>
    <li>Kugawanya mali kwa warithi kulingana na sheria husika (sheria zisichanganywe)</li>
    <li>Baada ya mgawanyo wa mali, msimamizi atawasilisha Hati inayoonyesha orodha ya
      mali na jinsi zilivyogawiwa katika mahakama ambayo shauri lilifunguliwa.</li>
    <li>Kwa mujibu wa kifungu cha 10 cha Kanuni za uendeshaji mirathi katika mahakama
      za mwanzo GN Na. 49/1971 baada ya msimamizi wa mirathi kuchaguliwa na mahakama,
      ndani ya muda usiozidi miezi sita (6) tangu achaguliwe, msimamizi huyo aieleze
      mahamama kwa kutumia fomu Na. 5 jinsi alivyogawa mali ya marehemu na kulipa
      madeni ya marehemu.</li>
  </ol>

  <p>
    <strong>Fahamu Kuwa:</strong> msimamzi wa mirathi sio lazima awe ndugu na awe binadamu.
    Msimamizi wa mirathi aweza kuwa taasisi au ofisi fulani kama vile Benki ili mradi
    taasisi hiyo iweze kufanya zoezi la kugawanya mali za marehemu kadri ndugu na
    warithi watakavyopenda kwa kuzingatia haki na sheria. Hata hivyo, taasisi za
    serikali kama vile Kabidhi Wasii Mkuu au Mdhamini wa Umma hawezi kuteuliwa kushughulikia
    mirathi inayotawaliwa na sheria za kimila au kiislamu. Kwa mujibu wa Sheria ya
    Kabidhi Wasii Mkuu, Sura ya 27 na Sheria ya Mdhamini wa Umma, Sura ya 31 taasisi
    hizo zinashughulikia mirathi ambayo sheria inayotumika sio ya kimila au kiislamu
    bali ni sheria ya kiserikali.
  </p>

  <h3>Taratibu za kufungua mirathi pale ambapo kuna wosia</h3>
  <p>Mambo yafuatayo sharti yazingatiwe katika kufungua mirathi endapo kuna wosia;</p>
  <ol type="i">
    <li> Mtu akifariki, kifo kiandikishwe kwa Mkuu wa Wilaya katika muda wa siku 30;</li>
    <li>Kama wosia umemtaja mtu atakayekuwa msimamizi wa mirathi, msimamizi huyo afungue
      mirathi mahakamani akiwa na;
      <ul>
        <li>Wosia ulioachwa, na</li>
        <li>Cheti cha kifo</li>
      </ul>
    </li>
    <li>Ikiwa hakuna mtu aliyetajwa kuwa msimamizi wa mirathi, utaratibu wa wana ndugu
      kukaa kikao ufanyike na kumteua mtu atakayekuwa msimamizi wa mirathi;</li>
    <li>Mahakama hutoa tangazo la mirathi kwa muda wa siku 90 na kama hakuna pingamizi
      lolote msimamizi hukabidhiwa barua ya kuhalalisha kugawa urithi na kulipa madeni;</li>
    <li>Msimamizi hugawa mali kwa mujibu wa wosia</li>
    <li> Baada ya ugawaji wa mali, msimamizi hupeleka taarifa ya ugawaji mali mahakamani
      na mahakama hufunga jalada.</li>
  </ol>

  <p>Barua ya kuomba usimamizi wa mirathi lazima itaje;</p>
  <ol type="a">
    <li>Jina la marehehemu,</li>
    <li>Orodha ya mali za marehemu,</li>
    <li>Majina na anwani za wasimamizi,</li>
    <li>Maskani ya marehemu, hii ni muhimu kwani mirathi hufunguliwa kufuatana na maskani
      yake
    </li>
    <li>Viambatanisho: Cheti cha kifo na wosia.</li>
  </ol>


  <p>Hata hivyo, ni vyema kufahamu kuwa;</p>

  <ol type="a">
    <li>Msimamizi wa mirathi si lazima awe ndugu wa marehemu, bali awe mtu yeyote mwenye
      tabia nzuri na mwadilifu ambaye amechaguliwa na wana ukoo au mahakama. Msimamizi
      wa mirathi sio lazima awe mtu mmoja, wanaweza kuchaguliwa watu hata wawili
      kushirikiana kufanya usimamizi wa mirathi.</li>
    <li>Endapo anachaguliwa mtoto chini ya miaka 18 au mtu mwenye ulemavu kuwa msimamizi
      wa mirathi, inashauriwa wawepo wasimamizi wa mirathi wawili, ili kusaidia kuhakikisha
      kuwa usimamizi wa mali za marehemu unafanyika kwa busara.
    </li>
    <li>Endapo unaona msimamizi wa mirathi hakutendei haki, unaweza kupeleka lalamiko
      lako mahakamani na kuomba amri ya mahakama ya kuhakikisha haki inatendeka au
      kuomba msimamizi aondolewe madaraka ya kusimamia mirathi.</li>
    <li>Kesi za mirathi zifunguliwe pale marehemu alipokuwa anaishi, yaani kama marehemu
      alikuwa anaishi Dodoma lakini sehemu aliyozaliwa ni Kigoma basi kesi hiyo ifunguliwe
      katika mahakama yenye mamlaka na sehemu hiyo, yaani Dodoma.</li>
    <li>Ofisi ya Kabidhi Wasii Mkuu wa Serikali (WAUU/RITA) pamoja na mambo mengine inajishughulisha
      katika usimamizi wa mirathi katika mazingira yafuatayo:
      <ul>
        <li>Kama marehemu ameacha wosia kwamba mirathi yake isimamiwe na ofisi hii,</li>
        <li>Endapo mahakama itateua ofisi hii kuwa msimamizi wa mirathi. Hii hutokea
          endapo kuna pingamizi dhidi ya wasimamizi wa mirathi.</li>
      </ul>
    </li>
    <li>Ikiwa marehemu amefariki bila kuacha ndugu yeyote au mtoto, mali zake zitasimamiwa
      na Kabidhi Wasii Mkuu wa Serikali.</li>
    <li>Mali zenye wakfu kama vile msikiti, kanisa pamoja na mali ambazo serikali ina
      maslahi nazo kama hospitali, shule, nk. zinabakia chini ya usimamizi wa kabidhi
      wasii mkuu wa serikali.</li>
  </ol>
  <p>
    <strong>Angalizo:</strong> Baadhi ya sheria za urithi zinawakandamiza wanawake, wajane
    na watoto wa kike. Ni vema wakati wa kugawa mali ya urithi kuachana na mila na
    desturi ambazo zinabagua na kumkandamiza mwanamke.
  </p>
  <p>Kumbuka: Sheria ya Ardhi inaeleza kuwa sheria yoyote ya kimila inayowanyima wanawake,
    watoto au watu wenye ulemavu uhalali wa kumiliki mali, kutumia au kupata ardhi,
    basi sheria hiyo ya mila itakuwa batili.</p>

  <p>
    <strong>Zingatia:</strong> Mirathi inayofuata sheria za mila na au dini ya Kiislamu hufunguliwa
    katika mahakama za mwanzo
  </p>
  <h2>Wosia</h2>
  <div class="callout callout-info">
    <h3>Jinsi ya Kuendesha</h3>
    <p>
      <strong>Mwezeshaji wasomee washiriki kisa mafunzo kifuatacho;</strong>
    </p>
    <p>Bwana Kashumbi Kiiza ni mfanyabiashara maarufu wilayani Kahama mkoani Shinyanga.
      Kashumbi ana mke aitwaye Bi. Alice Kashozi na amebarikiwa kupata watoto watatu.
      Pamoja na mafanikio yake kifedha, Bwana Kashumbi huamini kuwa mwanamke ni ndugu
      wa muda tu eti kwa vile kuachana naye ni muda wowote na kwa hivyo hapaswi kujua
      mambo yote kutoka kwake hasa katika suala la fedha na maendeleo.</p>
    <p>Msimamo huo wa kifikra wa Kahumbi aliupata kwa rafiki zake Bwana Safari na Mujwahuzi
      na hivyo kumfanya afungue akaunti tatu za siri ukiacha moja tu ambayo mkewe
      ndiyo aliikuwa akiifahamu.Vile vile alijenga hoteli mjini Mwanza na kufungua
      sehemu kama nne (4) za kuuza vinywaji na nyama choma bila ya mkewe kufahamu.</p>
    <p>Siku moja mnamo majira ya saa 9 usiku, wakati Kashumbi na wenzake wakitoka kwenye
      starehe, gari walilokuwa wakiendesha liliingia chini ya uvungu wa Scania bovu
      lililoegeshwa barabarani. Kashumbi na wenzie walifariki palepale.</p>

    <p>
      <strong>Baada ya kumaliza kisa mafunzo hiki washiriki wajibu yafuatayo;</strong>
      <ol type="1">
        <li> Je ni mambo gani kuhusu mirathi yamejitokeza katika kisa mafunzo hiki?</li>
        <li>Wewe Kama Msaidizi wa Kisheria, ungemshauri Kashumbi afanye nini wakati wa
          uhai wake kuhusiana na mambo yasiyotazamiwa? Kwa nini</li>
        <li>Je, waweza sasa kutaja umuhimu wa wosia?</li>
      </ol>
    </p>
  </div>

  <div class="callout callout-default">
    <h3>Mchango wa Mwezeshaji</h3>
    <p>
      Mwezeshaji fafanua kuwa kutokana na ukweli kwamba mwanadamu hapa duniani ni kiumbe
      wa kupita tu na kwamba mara nyingi kifo hutokea kwa kushtukiza, ni vyema mwanadamu
      akajitayarisha kwa kuusia mali yake, ili pindi kifo kikimchukua, mali hiyo
      igawiwe kadri muusia alivyotaka na hivyo kuwaondolea warithi migogoro isiyokuwa
      ya lazima. Njia pekee na nzuri ya kuusia mali ni kwa kuacha wosia.</p>
    <p>
      Mara nyingi wosia huchukuliwa na baadhi ya watu kama ni uchuro, kwa maana kwamba
      unaanza kujitabiria kifo chako. Wengine huona kuwa wosia hauna umuhimu kwa
      kuwa kuna uwezekano mkubwa wa kuvuja. Fikra hizi sio sahihi na hazisaidii chochote
      kwani kuandika wosia sio kufungua mlango wa mauti bali ni kuhakikisha utashi
      wako unafuatwa katika kurithisha mali zako kwa watu unaofikiri wanastahili.
    </p>
    <p>
      Mara kadhaa familia nyingi zimejikuta zikiingia kwenye mogogoro juu ya mali aliyoiacha
      marehemu mara baada ya kifo chake, pengine hata kupelekea kuwepo na uhasama
      na hatimaye kuharibu hata uhusiano kati ya wanandugu. Mara nyingi watoto na
      mjane au wajane ndio huathirika zaidi na migogoro ya mirathi.
    </p>
  </div>

  <h3>Maana ya Wosia</h3>
  <p>
    Wosia ni kauli inayotolewa na mtu wakati wa uhai wake kwa hiari yake kuonyesha nia
    yake jinsi gani angependa mali yake igawanywe baada ya kufa kwake.
  </p>

  <h3>Aina na sifa za wosia</h3>
  <p>Wosia unaweza kuwa wa namna mbili;</p>
  <ol type="a">
    <li>Wosia wa maandishi (ulioandikwa)</li>
    <li>Wosia wa mdomo (usio wa maandishi)</li>
  </ol>

  <h3>
    Wosia wa maandishi
  </h3>
  <p>
    Wosia wa maandishi ni lazima;</p>
  <ul>
    <li>Uandikwe kwa kalamu ya wino na sio kalamu ya risasi (inayoweza kufutwa futwa);</li>
    <li>Anayetoa wosia (Muusia) awe na akili timamu;</li>
    <li>Utaje tarehe ulipoandikwa (Tarehe ya wosia);</li>
    <li>Utaje kuwa muusia anayo akili timamu na anausia kwa hiari yake mwenyewe;</li>
    <li>Ushuhudiwe na mashahidi wanaojua kusoma na kuandika angalau wawili (mmoja wa
      ukoo na mwingine mtu baki), kama muusia anajua kusoma na kuandika;</li>
    <li>Ushuhudiwe na mashahidi wasiopungua wanne (wawili wa ukoo na wawili watu baki),
      kama muusia hajui kusoma na kuandika;</li>
    <li>Wanaotarajia kurithi hawaruhusiwi kushuhudia wosia huo;</li>
    <li>Usainiwe na muusia mbele ya mashahidi wake wakiona, kutia sahihi yake au kama
      hajui kusoma, aweke alama ya dole gumba la kulia;</li>
    <li>Utiwe sahihi za mashahidi;</li>
    <li>Mashahidi wawe wamechaguliwa na muusia mwenyewe.</li>
  </ul>

  <p>
    <strong>Angalizo: </strong>Wosia wa maandishi waweza kubadilishwa kwa wosia mwingine
    wa maandishi unaotaja kubadilisha wosia wa kwanza na unaofuata hatua zile zile
    kama ilivyoainishwa hapo juu.</p>

  <h3>Wosia wa Mdomo</h3>
  <p>Wosia wa mdomo lazima;</p>
  <ul>
    <li>Ushuhudiwe na mashahidi wanne (wawili wa ukoo na wawili watu baki);</li>
    <li>Muusia awe na akili timamu;</li>
    <li>Kama mashahidi watakufa kabla ya muusia kufa, basi wosia hautakubalika na urithi
      utagawanywa kadri ya mpango wa urithi usio wa wosia. Mwenyewe kama anataka
      kuusia mali zake, atoe wosia mpya;</li>
    <li>Mashahidi wawe wamechaguliwa na muusia mwenyewe.</li>
  </ul>

  <p>
    <strong>Ikumbukwe kuwa:</strong> Sheria inaweka bayana kwamba kuandikisha wosia sio lazima,
    bali ni hiari ya muusia. Pia kwamba wosia wa mdomo hauwezi kufuta au kubadilisha
    wosia wa maandishi, lakini wosia wa maandishi waweza kufuta au kubadilisha wosia
    wa mdomo ikiwa waliokuwa mashahidi wa wosia wa mdomo watashiriki.
  </p>

  <h3>Kubatilishwa Wosia</h3>
  <p>
    Wosia waweza kubatilishwa ikiwa itathibitika kwamba muusia amepungukiwa akili kwa
    sababu ya wazimu, ugonjwa, ulevi au hasira ya gafla. Ni muhimu kukumbuka kwamba
    ni wahusika tu (warithi), wanaoruhusiwa kupinga wosia kwa sababu zilizotajwa
    hapo juu,
  </p>

  <h3>Jinsi ya Kurithisha Wosia</h3>
  <p>
    Kulingana na Sheria ya Usimamizi wa Haki na Matumizi ya Sheria mbali mbali, Sura
    ya 358, muusia anaweza kuusia mali yake yote bila kutaja kila kitu alichonacho
    wakati wa kufa kwake. Ikiwa muusia anapenda kuusia sehemu tu ya mali yake, basi
    sehemu iliyobaki itagawanywa kulingana na masharti ya urithi usio na wosia.

  </p>
  <h3>Mrithi Kunyimwa Urithi na Muusia</h3>
  <p>
    Kwa mujibu wa Sheria ya Usimamizi wa Haki na Matumizi ya Sheria mbalimbali, Sura
    ya 358, muusia anaweza kumnyima mrithi urithi wake ikiwa mritihi;
  </p>
  <ul>
    <li>Amezini na mke wa mtoa urithi;</li>
    <li>Amejaribu kumuua, amemshambulia, au amemdhuru vibaya mtoa urithi au mama mzazi
      wa mrithi;</li>
    <li>Bila sababu ya haki, hakumtunza mtoa wosia kutokana na njaa na ugonjwa;</li>
    <li>Ameharibu mali ya muusia, uharibifu wake utahesabika katika kukadiria kiwango
      cha urithi atakaostahili kupata.</li>
  </ul>

  <p>
    Kwa mujibu wa Sheria ya Kusimamia Mirathi ya Mali Ndogondogo, Sura ya 30, dini sio
    sababu ya kumnyima mrithi urithi.
  </p>

  <p>
    <strong>Ikumbukwe kuwa:</strong> Muusia akimnyima mrithi urithi wake, lazima ampe nafasi
    ya kujitetea mbele yake au Baraza la Ukoo, na lazima atoe sababu za kumnyima
    urithi. Mrithi baada ya kujua amenyimwa urithi akikaa kimya bila ya kujitetea
    mbele ya mtoa urithi au Baraza la Ukoo, hawezi tena baadaye kupinga huo wosia.
    Kama mrithi hakuwa na habari za kunyimwa kwake urithi, atatoa malalamiko yake
    kwenye Baraza la Ukoo ambalo litamsikiliza na linao uwezo wa kukubali au kukataa.
    Ikibainika kwamba muusia alimnyima mrithi urithi kimakosa, wosia utabadilishwa
    na urithi utagawanywa kulingana na urithi usio na wosia
  </p>

  <img src="images/10-02.png" class="img-responsive center-block" alt="Faida za wosia">


  <h3>Faida za wosia</h3>
  <p>
    Wosia una faida zifuatazo;
  </p>
  <ol type="a">
    <li>Mwosia anapata fursa ya kufanya mgawo wa mali yake kwa kadri anavyotaka kabla
      ya kufariki.</li>
    <li>Mwosia anapata fursa ya kuamua ni nani awe msimamizi wa mirathi yake.</li>
    <li>Wosia huepusha ugomvi wa wanafamilia na kuimarisha amani miongoni mwa warithi
      na wanandugu halali.</li>
    <li>Wosia ni chombo cha kuhakikisha kwamba urithi unakwenda kwa watu ambao marehemu
      aliwaridhia.
    </li>

  </ol>

  <p>
    <strong>Zingatio: </strong>Wosia ugusie mali za marehemu tu. Wosia wowote ambao unarithisha
    mali zisizokuwa za marehemu au ambazo zilikuwa zinamilikiwa na marehemu pamoja
    na mtu mwingine kwa namna ya maslahi yasiyogawanyika wosia huo hautakuwa halali.</p>

  <h3>Mahali pa kuhifadhi wosia</h3>
  <p>Wosia waweza kutunzwa mahali popote palipo na usalama na ulinzi wa kutosha, ili
    kuepuka kughushiwa. Watu wengi huchagua kutunza katika sehemu zifuatazo;</p>
  <ol type="a">
    <li>Ofisi ya Kabidhi Wasii Mkuu(RITA/WAUU);</li>
    <li>Kwenye vyombo vya kutoa msaada wa kisheria;</li>
    <li>Asasi za kidini kama kanisa au msikiti;</li>
    <li>Katika Kampuni ya uwakili;</li>
    <li>Kwa mtu yeyote asiye mrithi katika wosia husika na ana sifa za kutunza siri;</li>
    <li>Benki;</li>
    <li>Mahakamani;</li>
  </ol>

  <h3>Mfano wa Jinsi ya Kuandika Wosia</h3>
  <ol type="1">
    <li>Huu ni wosia wangu wa mwisho mimi ................................................
      wa S.LP..............................................................................</li>
    <li>Namchagua .........................................................................
      wa S.L.P. ...............................................................................
      Simu.......................................... ambaye anaishi ...........................................kuwa
      msimamizi wa mirathi yangu.
    </li>
    <li>Nitakapokufa mwili wangu ukazikwe ......................................... Wilaya
      ya .......................................... Mkoa wa .....................</li>
    <li>Mali yangu ni: (a)..........................................................................................
      .............................................................................................
      (b) Nina akaunti zifuatazo: ............................................................</li>
    <li>Natamka kwamba mali zangu zote zinazohamishika na zisizohamishika zitamilikiwa
      na mke/ mume wangu aitwaye ........................... iwapo atakuwa hai baadaya
      kufa kwangu.</li>
    <li>Iwapo mke/ mume wangu aitwaye ............................................ atafariki
      mapema kuliko mimi , mali zangu zitarithiwa katika mafungu yaliyo sawasawa
      na watoto wangu wafuatao;
      <ol type="a">
        <li>.............................................................................................
          S.L.P.......................................................................................
          Simu ....................................................................................</li>
        <li>.............................................................................................
          S.L.P.......................................................................................
          Simu .......................................................................................</li>
        <li>...........................................................................................
          S.L.P.......................................................................................
          Simu .......................................................................................</li>
        <li>.............................................................................................
          S.L.P.......................................................................................
          Simu .......................................................................................</li>
      </ol>
    </li>
  </ol>
  <p>Imetiwa saini hapa ............................................................</p>
  <p>Siku ya ....................................................................................</p>
  <p>Mwezi wa.......................................... mwaka ...........................</p>
  <p>Saini ya mwosia.........................................................</p>

  <h3>Shahidi wa Kwanza</h3>
  <p>Jina: ................................................................................................</p>
  <p>Saini: ................................................................................................</p>
  <p>Anuani: .............................................................................................</p>
  <p>Kazi: ................................................................................................</p>

  <h3>Shahidi wa Pili</h3>
  <p>Jina: ................................................................................................</p>
  <p>Saini: ................................................................................................</p>
  <p>Anuani: .............................................................................................</p>
  <p>Kazi: ................................................................................................</p>
  <p>Mbele ya .............................................................................................</p>
  <p>Mshuhudi viapo/Saini : ........................................................................</p>

  <h3>Mirathi pasipo Wosia</h3>
  <div class="callout callout-info">
    <h3>
      Jinsi ya Kuendesha
    </h3>
    <ol type="1">
      <li>Mwezeshaji kwa njia ya maswali na majibu, jadiliana na washiriki yafuatayo;
        <ol type="a">
          <li>Je, maombi ya usimamizi wa mirathi pasipo wosia hufanywaje?</li>
          <li>Taja vitu ambavyo yule anayeomba kuteuliwa na mahakama kuwa msimamizi wa
            mirathi anapaswa kuwasilisha mahakamani pale pasipokuwa na wosia.</li>
          <li>Tangazo la mirathi katika gazeti la serikali au mbao za matangazo mahakamani
            hutolewa kwa muda wa siku ngapi?</li>
          <li>Je msimamizi wa mirathi ana wajibu gani?</li>
        </ol>
      </li>
    </ol>
    <p>Mwezeshaji andika majibu ya washiriki kwenye bango kitita au mbao za ubaoni na
      utoe ufafanuzi zoezi hili likiisha.</p>
  </div>

  <div class="callout callout-default">
    <h3>
      Mchango wa Mwezeshaji
    </h3>
    <p>
      Mwezeshaji eleza kuwa ndani ya siku thelathini (30) tangu alipofariki marehemu wahusika
      wanapaswa kusajili kifo cha marehemu kwenye Ofisi ya Vizazi na Vifo ambayo
      iko kwa Mkuu wa Wilaya wa kila wilaya Tanzania Bara. Kama wahusika watachelewa
      kusajili kifo ndani ya siku (30), basi wafike kwenye Ofisi hiyo ya vizazi na
      vifo kwa maelezo.
    </p>
  </div>

  <p>
    Kifo kinasajiliwa kwenye Ofisi ya Mkuu wa Wilaya iliyopo mahali kilipotokea, na sio
    katika wilaya yeyote ile. Kama kuna matatizo kuhusu wapi kifo kisajiliwe, wahusika
    wanaweza kuwasiliana na msajili Mkuu wa Vizazi na Vifo, Makao Makuu, Dar es Salaam.
  </p>

  <ul>
    <li>Msimamizi au wasimamizi wa mirathi huteuliwa au kuchaguliwa na kikao cha wanandugu
      au ukoo</li>

    <li>Mwombaji hupeleka maombi yake mahakamani akiomba kuteuliwa kuwa msimamizi wa
      mirathi. Maombi hayo huambatanishwa na vitu vifuatavyo;
      <ul>
        <li>nakala ya cheti cha kifo cha marehemu</li>
        <li>nakala ya kikao cha wanandugu cha kumchagua msimamizi wa mirathi;</li>
        <li>tamko la mwombaji kwamba atasimamia mirathi kwa uaminifu;</li>
        <li>kiapo cha wanandugu kwamba wanamteua mwombaji kuwa msimamizi wa mirathi;</li>
        <li>kiapo cha mashahidi wakimdhamini mwombaji na kwamba wako</li>
        <li>tayari kutoa fidia - endapo mwombaji atashindwa kusimamia vizuri.</li>
      </ul>
    </li>
  </ul>

  <p>
    Ili mwombaji aweze kupewa usimamizi wa mirathi lazima maombi yake yazingatie na kutaja
    kwa kiwango cha kuithibitishia mahakama haya yafuatayo;
  </p>

  <ul>
    <li>Tarehe na mahali kilipotokea kifo cha marehemu;</li>
    <li>Familia na ndugu wengine wa marehemu,</li>
    <li>Haki au mamlaka ambayo kwayo mwombaji anapata uwezo wa kuleta maombi mahakamani,
    </li>
    <li>Orodha ya mali/madeni ya marehemu anayoweza kukusanya,</li>
    <li>Kwamba amefanya utafiti wa makini na kujiridhisha kwamba hakuna wosia halali
      ulioandikwa au wa mdomo,</li>
    <li>Kwamba maombi kama hayo yamewahi kufanyika katika mahakama yoyote ndani au nje
      ya nchi au la.</li>

  </ul>

  <p>Baada ya kuwasilisha maombi ya mirathi, mahakama kwa kawaida hutoa tangazo la mirathi
    kwa muda wa siku 90 kwenye Gazeti la Serikali linalosomwa na watu wengi au katika
    mbao za matangazo za mahakama. Lengo ni kuwawezesha wale wasioridhika na usimamizi
    huo kupeleka pingamizi mahakamani. Vile vile mahakama ina uwezo wa kufupisha
    kipindi hiki cha Tangazo la siku 90, kwa kutoa tangazo la muda mfupi zaidi,</p>

  <p>Baada ya kuwasilisha maombi ya mirathi mahakamani, mahakama kwa kawaida hujaza
    fomu za
    <strong>“Taarifa ya Kawaida”</strong> kulingana na mahakama ambako mirathi hiyo imefunguliwa.
  </p>
  <ul>
    <li>Kama mirathi imefunguliwa katika mahakama za chini ya mahakama kuu (mahakama
      ya mwanzo, mahakama ya wilaya), tangazo hutolewa katika gazeti la kawaida linalosomwa
      na watu wengi au katika mbao za matangazo za mahakama na mirathi hutolewa baada
      ya siku thelathini (30) tangu tangazo kutolewa.</li>
    <li>Kama mirathi imefunguliwa katika Mahakama Kuu, tangazo hutolewa katika gazeti
      la serikali na mirathi hutolewa baada ya siku tisini (90) tangu tangazo kutolewa.
    </li>
  </ul>


  <p>
    <strong>Angalizo:</strong> Lengo la kuweka muda huo wa tangazo ni kuwawezesha wale wasioridhika
    na usimamizi huo kupeleka pingamizi mahakamani na kuzuia mtu huyo asipewe usimamizi
    wa mirathi au asiteuliwe kuwa mtekelezaji wa wosia (mirathi) ya marehemu. Hata
    hivyo Mahakama ina uwezo wa kufupisha kipindi hiki cha tangazo la siku 30 au
    90, kwa kutoa tangazo la muda mfupi zaidi.</p>
  <p>
    Mwombaji ambaye sasa ni msimamizi wa mirathi ya marehemu atalazimika kutekeleza,
    na/au kuendeleza taratibu za kugawa mali za marehemu kama ifuatavyo;</p>

  <ul>
    <li>Kukusanya mali na madeni ya marehemu na pia kutambua anaowadai,</li>
    <li>Kutayarisha taarifa ya awali ya maelezo / ufafanuzi wa mali zote na madeni ya
      marehemu, na kuiwakilisha mahakamani katika kipindi cha miezi sita tangu kuthibitishwa
      kwake na mahakama. Hata hivyo mahakama inaweza kurefusha muda huo kadri itakavyoona
      inafaa,
    </li>
    <li>Msimamizi wa mirathi atagawa mali kwa warithi halali wa marehemu kama walivyobainishwa
      na kutajwa katika maombi ya usimamizi wa mirathi, kwa mujibu wa sheria husika
      yaani kama ni sheria ya mila, dini au serikali • Kutoa taarifa ndani ya miezi
      6 ya ukamilishwaji wa zoezi la ugawaji wa mali za marehemu mahakamani na mahakama
      kujiridhisha kama zoezi hilo limeendeshwa sawa. Hata hivyo mahakama inaweza
      kurefusha muda huo kadri itakavyoona inafaa,</li>
    <li>Mahakama kufunga jalada la mirathi kama zoezi la ugawaji limeendeshwa sawa na
      kukamilika
    </li>

  </ul>

  <img src="images/10-03.png" class="img-responsive center-block" alt="Msimamizi wa Mirathi ya Marehemu">

  <h2>Pingamizi kwa Maombi ya Mirathi</h2>
  <h3>Pingamizi</h3>
  <p>Lengo la kutoa tangazo la mirathi katika gazeti la serikali (Ndani ya kipindi cha
    siku 90 au pungufu (chini ya hapo), au taarifa ya kawaida (ndani ya kipindi cha
    siku 30 au pungufu (chini ya hapo), ni kutoa fursa kwa yeyote asiyeridhika na
    kuthibitishwa kwa mtekelezaji wosia ama kuteuliwa kwa msimamizi wa mirathi, kupeleka
    pingamizi lake mahakamani.</p>
  <p>Kwa njia ya pingamizi, mtoa pingamizi hutoa sababu za kupinga uthibitishwaji au
    uteuliwaji wa mtekelezaji au msimamizi wa mirathi ya marehemu. Baada ya kuwasilisha
    pingamizi mahakamani, maombi ya mirathi huchukua mfumo wa shauri la kawaida la
    daau na mwombaji wa mirathi hupewa muda wa kujibu malalamiko ya mweka pingamizi.
    Hivyo mahakama husikiliza pingamizi hilo na inaporidhika na sababu zitolewazo
    katika pingamizi, inaweza kubatilisha uthibitishwaji wa mtekeleza mirathi au
    kukataa uteuzi wa mwombaji usimamizi wa mirathi</p>
  <p>Hata kama muda wa kuwasilisha pingamizi utapita na mahakama ikamthibitisha au kumteua
    mtekelezaji au msimamizi wa mirathi, endapo itathibitika kwamba kulikuwapo na
    kughushi ,au udanganyifu kuhusiana na usimamizi, au utekelezaji wa mirathi, basi
    maombi yanaweza kupelekwa mahakamani kutaka mtekelezaji au msimamizi aondolewe
    na/ au usimamizi wake kutenguliwa.</p>
  <p>
    <strong>Je, ni wakati gani Mahakama inaweza kubatilisha uthibitishwaji wa Mtekeleza mirathi
      au kukataa uteuzi wa Msimamizi wa mirathi?</strong>
  </p>

  <p>Kifungu namba 49(1) cha Sheria ya Mirathi na Usimamizi wa Mali ya Marehemu, (Probate
    and Administration of Estate Act,) Sura ya 352 kinaeleza kuwa Mahakama yaweza
    kubatilisha uthibitishwaji wa mtekelezaji mirathi au kufuta uteuzi wa msimamizi
    wa mirathi, endapo itabaini yafuatayo;</p>
  <ol type="i">
    <li>Kwamba mwenendo wa kupata utekelezaji au usimamizi wa mirathi ulikuwa na dosari
      za msingi,</li>
    <li>Kwamba utekelezaji au usimamizi wa mirathi ulipatikana kwa udanganyifu baada
      ya kutoa mapendekezo ya uwongo au baada ya kuificha mahakama habari muhimu
      na za msingi katika mirathi hiyo,</li>
    <li>Kwamba utekelezaji au usimamizi wa mirathi ulipatikana kwa njia ya malalamiko
      ya uwongo juu ya jambo la muhimu la kisheria ili kuthibitisha kupatikana kwa
      utekelezaji au usimamizi wa mirathi, ingawa mlalamiko hayo yalifanywa kwa kutojua
      au bila nia mbaya,</li>
    <li>Kwamba utekelezaji au usimamizi wa mirathi umekuwa hauna maana na haitekelezeki,</li>
    <li>Kwamba mtu aliyepewa utekelezaji au usimamizi wa mirathi, kwa makusudi ameamua
      kutopeleka orodha ya mali za na mmoja ( XI) ya Sheria ya Mirathi na Usimamizi
      wa Mali za Marehemu, Sura ya 352 au chini ya sheria hiyo hiyo, amepeleka mahakamani
      orodha au taarifa ya uwongo ya mgawanyo wa maliza marehemu.marehemu kulingana
      na sehemu ya kumi</li>
  </ol>

  <p>Ikiridhika kwamba mirathi imeendeshwa kinyume na taratibu sahihi zinazoongaza mirathi
    kisheria na /au kinyume cha masilahi ya warithi, mahakama huwafutia uthibitishwaji
    au uteuzi, mtekelezaji au msimamizi wa mirathi na badala yake huagiza mtu mwingine
    ateuliwe na kupewa madaraka ya usimamizi wa mirathi hiyo.</p>

  <h3>Maombi ya Kupewa Usimamizi wa Muda wa Mirathi</h3>
  <p>Wakati maombi ya kuomba usimamizi au utekelezaji wa mirathi yanaendelea mahakamani,
    mwombaji anaweza kuiomba mahakama impe usimamizi wa mirathi wa muda.
  </p>
  <p>Msimamizi aliyepewa usimamizi wa muda anakuwa na majukumu sawa na msimamizi aliyethibitishwa
    au kuteuliwa na mahakama ya kukusanya na kutunza mali ya marehemu, isipokuwa
    hawezi kugawa mali ya marehemu kwa warithi. Lengo la kutoa usimamizi huu wa muda,
    ni kuwawezesha kutimiza majukumu ya haraka kama vile matunzo kwa watoto na mjane.</p>
  <h3>Wajibu wa Mahakama Katika Kuthibitisha Mtekelezaji au Kuchagua] Msimamizi wa Mirathi
  </h3>
  <p>Endapo mtu ameomba kuthibitishwa au kuteuliwa kuwa mtekelezaji au msimammizi wa
    mirathi, mahakama inao wajibu wa kuchunguza kwa makini na kujiridhisha kwamba
    mtu huyo anayeomba kuthibitishwa au kuteuliwa kuwa mtekelezaji au msimamizi wa
    mirathi, anayo maslahi katika mirathi hiyo na ataweza kufanya kazi hiyo kwa makini
    na uaminifu mkubwa kulingana na matakwa ya marehemu (kama yanaweza kubainika)
    katika kusimamia mali hizo.</p>

  <h3>Wajibu wa Mtekelezaji au Msimamizi wa Mirathi</h3>
  <p>Kadiri ya Jedwali la tano la Sheria ya Mahakama za Mahakimu na fungu la 99 la Sheria
    ya Mirathi na Usimamizi wa mali za marehemu, mtekelezaji au msimamizi wa mirathi
    ya marehemu ndiye mwakilishi wa marehemu kisheria na mali zote za marehemu ziko
    mikononi mwake. Hivyo mtekelezaji au msimamizi wa mirathi ya marehemu anao wajibu
    na au majukumu kama inavyoainishwa hapa chini;</p>
  <ul>
    <li>Kukusanya mali zote za marehemu kwa uaminifu na uangalifu mkubwa,</li>
    <li>Kupeleka orodha ya mali ya marehemu au madeni alivyoweza kukusanya,</li>
    <li>Kupokea na kulipa madeni halali ya marehemu, ikiwani pamoja na kulipa gharama
      zitokanazo na usimamizi,</li>
    <li>Kugawanya mali iliyobaki kwa warithi halali wa marehemu,</li>
    <li>Kuifahamisha mahakama juu ya ugawaji wa mali za marehemu ulivyofanyika na kama
      umekamilika au muda zaidi uongezwe ili aweze kukamilisha ugawaji wa mali ya
      marehemu na kuiwezesha mahakama kufunga jalada la mirathi,</li>
    <li>Kulingana na fungu la 100 la Sheria ya Mirathi na Usimamizi wa Mali za Marehemu,
      mtekelezaji au msimamizi wa mirathi anaweza kushitaki au kushitakiwa katika
      shauri lolote jipya au ambalo marehemu ama alianzisha au lilifunguliwa dhidi
      yake,
    </li>
    <li>Kadri atakavyoona inafaa, na kadiri ilivyo kwa masilahi ya warithi, mtekelezaji
      au msimamizi wa mirathi, anaweza kuuza mali inayohamishika kutoka katika mirathi
      ya marehemu,</li>
    <li>Mtekelezaji au msimamizi wa mirathi hawezi kutengeneza au kupata faida kutokana
      na usimamizi wake,isipokuwa kama wosia umesema hivyo.</li>

  </ul>


  <p>
    <strong>Angalizo Muhimu:</strong> Msimamizi wa mirathi yeye siyo mrithi wa mali ya marehemu.
    Maana kumekuwepo na dhana potofu kwa watekelezaji au wasimamizi wa mirathi walio
    wengi, kwamba baada ya mtu kuthibitishwa au kuteuliwa kuwa mtekelezaji au msimamizi
    wa mirathi, basi amerithishwa mali hizo moja kwa moja na anaweza akafanya anavyotaka
    juu ya mali hizo. Kisheria jambo hilo si la kweli na hiyo ni dhana potofu. Baada
    ya kuteuliwa au kuchaguliwa kuwa msimmizi wa mirathi, anao wajibu wa kukusanya
    mali na kuzigawa kwa warithi halali wa marehemu, katika muda uliopangwa na kutoa
    taarifa mahakamani kwamba zoezi hilo limefanyika salama na limekamilika. Kinyume
    na hapo, anatenda kosa la jinai.</p>

  <h3>Haki za Warithi Dhidi ya Mtekelezaji/Msimamizi wa Mirathi</h3>
  <p>Endapo mtekelezaji au msimamizi wa mirathi amesimamia au ametumia mirathi ya marehemu
    vibaya, warithi halali wa marehemu, pamoja na mambo mengine, waweza kufanya yafuatayo;</p>

  <ol type="a">
    <li>Kulingana na fungu namba 49(1)(e) na (2) cha Sheria ya Mirathi na Usimamizi wa
      Mali za Marehemu, Sura ya 352, warithi hao, wanaweza kuiomba mahakama kumfutia
      utekelezaji au usimamizi wa mirathi na hivyo kulazimika kurudisha mahakamani
      hati zote zilizotolewa na mahakama kuthibitisha utekelezaji au usimamizi wake
      wa mirathi, ili mahakama iweze kumchagua mtu mwingine,</li>
    <li>Kama amekataa kurudisha mahakamani hati zote zilizotolewa na mahakama kuthibitisha
      utekelezaji au usimamizi wake wa mirathi, warithi wanaweza kumshitaki chini
      ya fungu namba 51 kifungu cha pili, na akikutwa na hatia anaweza kutozwa faini
      au kifungo kisichozidi miezi mitatu au vyote faini na kifungo,</li>
    <li>Kama mtekelezaji huyo na/au msimamizi wa mirathi amesimamia vibaya au ameharibu
      mali ya marehemu, warithi au mtu yeyote mwenye maslahi na usimamizi huo, anaweza
      kumfikisha mahakamani akimtaka alipe fidia kwa uharibifu au hasara aliyosababisha.
      Mfano mzuri ni katika shauri la Safiniel Cleopa dhidi ya John Kadeghe (1984)
      Mahakama Kuu, kupitia Mheshimiwa Jaji Chua, ilisema kwamba msimamizi ambaye
      ameharibu, kutumia vibaya au kusababisha hasara kwenye mali ya marehemu, lazima
      arekebishe hasara au uharibifu huo.</li>
  </ol>

  <h3>Hitimisho</h3>
  <p>
    Hapa Tanzania mambo yanayohusu mirathi hayapo katika sheria moja, ingawa hiyo ni
    sheria nyeti na ina mguso mkubwa katika jamii. Jambo hili limesababisha utata
    mkubwa katika kuchagua sheria ipi itumike na wakati mwingine kusababisha baadhi
    ya wanajamii hasa wajane na wanawake kupoteza haki yao ya urithi.</p>
  <!-- Scripts -->
  <script src="js/jquery.min.js"></script>
  <script src="js/bootstrap.min.js"></script>
</body>

</html>
