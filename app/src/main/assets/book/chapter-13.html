<html lang="sw">

<head>
  <meta charset="utf-8">
  <meta http-equiv="x-ua-compatible" content="ie=edge">
  <title>SURA YA KUMI NA TATU | Haki za Raia Katika Mfumo wa Jinai</title>
  <meta name="description" content="">
  <meta name="viewport" content="width=device-width, initial-scale=1">

  <link rel="stylesheet" href="css/bootstrap.css">
  <link rel="stylesheet" href="css/main.css">
</head>

<body>
  <h1>SURA YA KUMI NA TATU
    <small>Haki za Raia Katika Mfumo wa Jinai</small>
  </h1>

  <div class="callout callout-primary">
    <h2>
      Lengo Kuu
    </h2>
    <p>Kujenga uwezo wa washiriki kufahamu haki za raia katika mfumo Jinai na taratibu
      za kufuata kulinda haki hizo</p>
  </div>
  <div class="callout callout-secondary">
    <h2>
      Malengo Mahususi
    </h2>
    <p>Baada ya kumalizika mada hii washiriki watafahamu;
      <ol type="a">
        <li>Maana ya jinai</li>
        <li>Haki za raia katika mfumo jinai</li>
        <li>Kinga za raia katika mfumo wa Jinai</li>
        <li>Taratibu zinazotumika kuratibu na kuendesha makosa ya Jinai</li>
        <li>Vigezo vinavyotumika kutambua makosa ya jinai dhidi ya makosa mengine ya
          madai na ya kiimani</li>
        <li>Kanuni na sheria zinazoongoza katika mashauri ya jinai</li>
        <li>Haki na wajibu wa mtuhumiwa, shahidi na wengine katika mfumo wa jinai</li>
        <li>Ushauri wa kisheria katika makosa ya jinai kwa watuhumiwa, mahabusu na wafungwa.</li>
      </ol>
    </p>
  </div>
  <div class="callout callout-info">
    <h2>
      Jinsi ya Kuendesha
    </h2>
    <ol>
      <li>Mwezeshaji andika kweye bango kitita neno Haki za Raia katika Mfumo wa Jinai</li>
      <li>Kwa kutumia mbinu ya bungua bongo, washiriki wajibu maswali yafuatayo;
        <ol type="a">
          <li>Jinai ni nini?</li>
          <li>Ni makosa yapi ya jinai mbele ya sheria? yataje</li>
          <li>Kuna tofauti gani kati ya makosa ya jinai na makosa ya madai?</li>
          <li>Je, jeshi la polisi lina mamlaka gani katika mfumo wa jinai?</li>
        </ol>
      </li>
    </ol>
  </div>
  <p>Mfumo wa jinai unaongozwa na taratibu, kanuni na sheria mbalimbali zilizowekwa
    na kukubalika katika jamii zitumike kuingoza jamii. Taratibu, kanuni na sheria
    hizi zimeweka makatazo mbalimbali ambayo yakikiukwa hutengeneza kosa la jinai.
    Hivyo, kosa lolote linalohatarisha usalama wa raia na mali zao; usalama wa mali
    na mamlaka za umma; amani na utulivi wa nchi na ni kosa ambalo limetamkwa bayana
    kuwa ni kosa katika sheria, kanuni au taratibu mbalimbali zinazojumuisha makosa
    ya jinai.</p>
  <p>Kutokana na ukweli huu, utekelezaji na usimamizi wa taratibu, sheria na kanuni
    hufanywa na vyombo vya jamii au nchi katika mfumo uliowekwa na jamii. Vyombo
    hivi huitwa ni vyombo vya dola vikijumuisha Mgambo na Sungusungu, Jeshi la Polisi,
    Taasisi ya Kuzuia na Kupambana na Rushwa (TAKUKURU), Usalama wa Taifa, Jeshi
    la Uhamiaji, Ofisi ya Mwanasheria Mkuu wa Serikali, Mkurugenzi wa Mashitaka,
    Mamlaka za Serikali za Mitaa, Wizara zote za serikali na idara zingine zote chini
    ya Serikali, Mahakama na Magereza.</p>
  <p>Katika nchi ya Tanzania, nchi za Afrika ya Mashariki, na nchi nyingi zilizopo katika
    jumuiya ya madola makosa mengi ya jinai yameorodhoshwa katika sheria ya Sheria
    ya Kanuni za Adhabu. Pamoja na Sheria ya Kanuni za Adhabu, kuna sheria na taratibu
    zingine zinazoonesha makosa ya jinai kulingana na utaratibu uliowekwa. Hapa kwetu
    Tanzania, Sheria ya Kanuni za Adhabu ipo katika Sura ya 16 ya sheria za nchi.
    Kwa hiyo kosa la jinai linahusisha kutenda au kutotimiza wajibu katika jambo
    lolote kinyume na sheria au taratibu zilizowekwa na jamii au nchi.</p>

  <div>
    <h2>
      Vyanzo vya Makosa ya Jinai nchini Tanzania
    </h2>
    <p> Makosa ya jinai nchini Tanzania yanatokana na vyanzo mbalimbali vya sheria na
      kanuni. Vyanzo hivi hutumika kulingana na maelekezo au mwelekeo wa kanuni au
      sheria uliyomo ndani yake. Sheria na kanuni hizo ni hizi zifuatazo:
      <ol type="i">
        <li>Mila ambazo zimepata au kupewa nguvu ya kisheria.</li>
        <li>Maadili ya jamii yanatokanayo na tamaduni, mila, na desturi dini na imani
          mbalimbali ambayo yamepata nguvu ya kisheria.</li>
        <li>Sheria za nchi zinazotungwa na Bunge la Jamhuri ya Muungano wa Tanzania,
          na sheria ndogondogo zinazotungwa na Wizara na Idara mbalimbali za Serikali,
          Halmashauri za Serikali za Mitaa, Jiji, Manispaa, Miji na Wilaya.</li>
        <li>Sheria za kigeni zenye asili ya Uingereza tulizorithi wakati wa ukoloni.</li>
      </ol>
    </p>
  </div>
  <div>
    <h2>
      Tofauti Kati ya Jinai na Madai
    </h2>
    <table class="table table-bordered">
      <thead>
        <tr>
          <th>Jinai</th>
          <th>Madai</th>
        </tr>
      </thead>
      <tbody>
        <tr>
          <td>1. Kosa hutajwa katika Sheria za Kanuni za Adhabu</td>
          <td>Kutoelewana kwa pande mbili katika makubaliano kadhaa.</td>
        </tr>
        <tr>
          <td>2. Mlalamikiwa anaweza kukamatwa na vyombo vya dola au mtu yeyote na kutiwa
            nguvuni mpaka pale atakapopata dhamana.</td>
          <td>Mlalamikaji peke yake anaweza kufikisha lalamiko lake mbele ya vyombo vya
            maamuzi.
          </td>
        </tr>
        <tr>
          <td>3. Mlalamikaji ni Jamhuri (polisi, TAKUKURU, Mwendesha Mashitaka, au Mwanasheria
            wa Serikali, kwa niaba ya mtendewa kosa.</td>
          <td>Mlalamikaji yeye mwenyewe au kupitia wakili wake ni mdaawa katika makubaliano</td>
        </tr>
        <tr>
          <td>4. Utekelezaji wa kanuni, sheria na taratibu hufanywa na vyombo vya dola
            ambavyo ni mgambo au sungusungu, polisi, TAKUKURU, Usalama wa Taifa na
            serikali.
          </td>
          <td>Utekelezaji wa makubaliano hufanywa na wadaawa wa mkataba au makubaliano.</td>
        </tr>
        <tr>
          <td>5. Mshitakiwa au mwenye hatia katika kosa hukabiliwa na adhabu ya ama onyo,
            viboko, faini, kifungo n.k.</td>
          <td>Mdaawa aliyekiuka makubaliano hulazimika kutekeleza makubaliano</td>
        </tr>
        <td>6. Mshitakiwa ni yule aliyetenda kitendo cha jinai, aliyesaidia kutendeka
          kwa kosa la jina, aliyeshawishi kutendeka kwa koa la jinai au aliyekwepa
          kuzuia kutotendeka kwa kosa la jinai.</td>
        <td>Ni mdaawa au mwathirka aliye kwenye makubaliano</td>
        </tr>
      </tbody>
    </table>
  </div>

  <div>
    <h2>
      Sababu za Jamhuri Kuendesha Mashauri ya Jinai
    </h2>
    <ol type="i">
      <li>Jamhuri ina dhamana na wajibu wa kuhifadhi na kulinda raia na mali zao dhidi
        ya wahalifu. Hivyo jamhuri kushughulikia makosa ya jinai ni katika kutimiza
        wajibu wake huo.</li>
      <li>Baadhi ya makosa ya jinai hayana madhara ya moja kwa moja kwa mtu binafsi na
        hivyo kukosekana kwa mtu ambaye ana nia na yuko tayari kufungua mashitaka
        dhidi ya mtuhumiwa. Makosa ya aina hii yanajumuisha makosa dhidi ya uvunjifu
        wa utulivu na amani na makosa dhidi ya maadili mema ya jamii.</li>
      <li>Makosa ya jinai ni mazito na yana madhara si tu kwa mtu anayetendewa kosa hilo
        bali pia kwa jamii nzima.</li>
      <li>Makosa ya jinai hujumuisha adhabu ikiwa ni pamoja na kifungo. Mwenye vyombo
        vya kifungo ni Jamhuri peke yake.</li>
      <li>Makosa ya jinai yanahitaji gharama kubwa katika kuyachunguza, kuyaendesha na
        kuwatunza wahalifu pale mahakama inapowatia hatiani na kuwapa adhabu. Hivyo.
        Chombo chenye uwezo wa kufanya haya yote ni Jamhuri.</li>
    </ol>
  </div>
  <div>
    <h2>
      Mamlaka ya Jeshi la Polisi katika Mfumo Jinai
    </h2>
    <p>Jeshi la polisi nchini, limepewa mamlaka ya kulinda na kusimamia usalama wa raia
      na mali zao. Pamoja na jukumu hili, jeshi la polisi lina majukumu makubwa kama
      ifuatavyo;
      <ol type="i">
        <li>kulinda amani na utulivu katika nchi,</li>
        <li>kukamata na kuwafikisha mahakamani watuhumiwa wanaohatarisha usalama wa raia
          na mali zao, na wale wanaohatarisha uvunjifu wa amani na utulivu, kuwatia
          nguvuni na kuwaweka watuhumiwa chini ya kizuizi (mahabusi),</li>
        <li>kupepeleza mashauri ya watuhumiwa,</li>
        <li>kutoa ushahidi mbele ya mahakama dhidi ya watuhumiwa wa makosa ya jinai,
          na
        </li>
        <li>kusaidia katika majanga ya kitaifa</li>
      </ol>
    </p>
  </div>
  <div>
    <h2>
      Misingi Mikuu katika Makosa ya Jinai na Haki za Raia/Mtuhumiwa Katika Makosa ya Jinai
    </h2>
    <p>Kimsingi kila raia au mtuhumiwa ana haki mbele ya vyombo vya dola pale anapotuhumiwa
      kutenda kosa la jinai. Haki za raia au mtuhumiwa zinaongozwa na kanuni mbalimbali
      zinazosimamia makosa ya jinai kama zilivyoorodheshwa kwenye Katiba ya Jamhuri
      ya Muungano wa Tanzania ya mwaka 1977, Sheria ya Kanuni za Adhabu, Sura ya
      16, na katika Sheria ya Mwenendo wa Makosa ya Jinai ya mwaka 1985 na sheria
      zingine zinazotaja makosa ya jinai. Kanuni hizo zinasema;</p>
    <h3>
      Misingi Mikuu ya sheria ya Makosa ya Jinai
    </h3>
    <ol type="i">
      <li>Kutojua kwamba kosa unalotenda ni jinai si kinga au utetezi dhidi ya tuhuma</li>
      <li>zinazomkabili mtuhumiwa isipokuwa tu pale sheria inapotamka kuwa kutojua</li>
      <li>sheria ni kinga na utetezi dhidi ya kosa hilo</li>
      <li>Kila mtu atachukuliwa kuwa mwenye akili timamu katika sheria ya makosa ya</li>
      <li>jinai hadi hapo itakapothibitishwa vinginevyo mbele ya sheria.</li>
      <li>Mtu yeyote hatawajibika kwa kutenda au kuacha kutenda jambo analodakiwa</li>
      <li>kutenda kisheria ikiwa amelifanya kosa hilo chini ya kitisho cha kifo au kufanyiwa</li>
      <li>madhara makubwa dhidi ya maisha yake toka kwa watuhumiwa wenzake katika</li>
      <li>kosa hilo.</li>
    </ol>
    <h3>
      Haki za rahia au Mtuumiwa wa Kosa la Jinai
    </h3>
    <ol type="i">
      <li>Kila mtuhumiwa wa kosa lolote la jinai anahesabiwa kuwa hana hatia hadi hapo
        chombo chenye mamlaka (mahakama) ya kuzisikiliza tuhuma kitakapomsikiliza
        na kumuona na hatia dhidi ya kosa analotuhumiwa.</li>
      <li>Kila mtuhumiwa ana haki ya kuthaminiwa utu na heshima yake au kutoteswa pale
        anapotiwa nguvuni;</li>
      <li>Kila mtuhumiwa ana haki ya kuelezwa kosa alilotenda kabla ya kukamatwa;</li>
      <li>Kila mtuhumiwa ana haki ya kupewa ushauri wa kisheria;</li>
      <li>Ana haki ya matibabu pale anapokuwa ameumizwa au anaumwa;</li>
      <li>Ana haki ya chakula na malazi;</li>
      <li>Ana haki ya kuwasiliana na ndugu zake;</li>
      <li>Kila mtuhumiwa ana haki ya kukaa kimya mpaka pale anapo hitaji huduma ya kuwakilishwa;</li>
      <li>Kila mtuhumiwa ana haki ya kupata dhamana isipokuwa kwa makosa yasiyokuwa na
        dhamana;
      </li>
      <li>Kila mtuhumiwa ana haki ya kuyafahamu mashitaka yake;</li>
      <li>Kila mtuhumuwa atachukuliwa kuwa mwenye akili timamu katika sheria ya makosa
        ya jinai hadi hapo itakapothibitishwa vinginevyo mbele ya sheria.</li>
    </ol>
  </div>

  <div>
    <img src="images/13-01.png" class="img-responsive center-block" alt="Taratibu za Kukamatwa hadi Kuendesha Mashauri ya Jinai">
    <h2>
      Taratibu za Kukamatwa hadi Kuendesha Mashauri ya Jinai
    </h2>
    <p>Sehemu hii inajadili utaratibu wa uendeshaji wa mashauri ya makosa ya jinai mahakamani
      ikiwa ni pamoja na kujadili haki na wajibu wa mtuhumiwa kwa ujumla. Sheria
      kuu inayoratibu uendeshaji wa mashauri ya makosa ya jinai hapa Tanzania katika
      mashauri yanayohusu watu wazima iko chini ya Sheria ya Mwenendo wa Makosa ya
      Jinai ya mwaka 1985 (Sura ya 20).</p>
    <p>Zipo sheria nyingine mbalimbali ambazo zinahusiana na uendeshaji wa mashauri
      ya makosa ya jinai. Hali kadhalika, ili kukamilisha utaratibu wa uendeshaji
      wa mashauri ya jinai kuna Sheria ya Ushahidi ya mwaka 1967, Sura namba 6 ya
      sheria za Tanzania inayoelekeza aina ya ushahidi, taratibu za kutoa ushahidi,
      taratibu zote kuhusu ushahidi.</p>
    <p>Hata hivyo, taratibu za kuendesha mashauri ya makosa ya jinai yanayohusu watu
      wazima zinapaswa kuwa tofauti na taratibu zinazotumika kwenye mashauri ya watoto.
      Sheria ya Mtoto ya Mwaka 2009 inaelezea utaratibu wa kuendesha mashauri ya
      watoto.
    </p>
    <p>Kwa maana hiyo, sehemu hii itajadili, pamoja na mambo mengine, mambo yafuatayo
      hatua kwa hatua:
      <ol type="i">
        <li>Kukamatwa kwa Mtuhumiwa</li>
        <li>Upelelezi wa Makosa ya Jinai</li>
        <li>Upelekaji wa Mashauri ya Jinai Mahakamani</li>
        <li>Uendeshaji Mashauri ya Jinai Mahakamani</li>
        <li>Dhamana</li>
        <li>Ushahidi Mahakamani</li>
        <li>Hukumu itolewayo na Mahakama</li>
        <li>Adhabu</li>
        <li>Rufaa</li>
      </ol>
    </p>
    <h3>
      Kukamatwa kwa Mtuhumiwa
    </h3>
    <p>Taratibu za nchi kupitia sheria mbalimbali zimeweka bayana mtu au chombo chenye
      mamlaka ya kumtia mtu nguvuni. Kwa mujibu wa taratibu za nchi ya Tanzania,
      wafuatao ndio wenye mamlaka ya kumtia mtu nguvuni:
      <ol type="a">
        <li>Askari polisi,</li>
        <li>Mgambo na Sungusungu</li>
        <li>Mtu binafsi,</li>
        <li>Hakimu wa Mahakama yeyote.</li>
      </ol>
    </p>
    <p>Kwa kawaida, mtuhumiwa anakuwa ametiwa nguvuni pale atakapozuiliwa na polisi
      na kuondolewa haki yake ya kwenda atakako. Lengo kuu la kufanya hivyo ni kumweleza
      mtuhumiwa kosa analotuhumiwa nalo na pia kutoa mwanya kwa mamlaka yaani polisi
      au chombo kingine kama vile TAKUKURU kufanya upelelezi wa kutendeka kwa kosa
      la jinai.</p>
    <p>Mtuhumiwa anapokuwa ameshukiwa kuhusika katika kutenda kosa, na wakati askari
      polisi anapokuwa akifanya kazi ya upelelezi wa kosa la jinai anayo mamlaka
      ya kumzuia mtuhumiwa kwenda atakako hata kama polisi anayehusika na zoezi hilo
      hana uhakika kama mtu anayemzuilia ametenda kosa husika au anahusika katika
      kosa hilo.</p>
    <p>Mtu atahesabika kuwa ametiwa nguvuni ikiwa atazuiliwa kuondoka na kwenda atakako
      kutokana na kuwa nguvuni; au kutendeka kwa kosa la jinai na polisi anaamini
      kwamba mtu huyo ametenda kosa hilo la jinai. Katika mazingira haya, sheria
      inampa polisi mamlaka ya kumkamata mtu huyo bila ya kuwa na hati ya kumkamata.</p>
    <p>Mazingira yafuatayo yanampatia mtu binafsi au askari polisi haki ya kumkamata
      mtuhumiwa bila ya kuwa na hati ya kukamata (Warrant of Arrest)
      <ol type="a">
        <li>mtu atafanya tendo la kuvunja amani mbele ya askari,</li>
        <li>mtu atamzuia askari polisi kufanya kazi zake, au atafanya jaribio la kutoroka
          au atatoroka kutoka chini ya ulinzi,</li>
        <li>mtu ataonekana kuwa na mali ya wizi au inayoshukiwa kuwa ya wizi,</li>
        <li>mzurulaji au mtu anayezurura kwa nia ya kufanya uhalifu,</li>
        <li>mtu anayeshukiwa kuwa hati ya kukamatwa imeshatolewa dhidi yake,</li>
        <li>mtu yeyote ambaye amefanya kosa nje ya Tanzania na kuna uwezekano wa</li>
        <li>kuadhibiwa ndani ya Tanzania,</li>
        <li>mtu anayedharau nembo ya taifa kama vile wimbo wa Taifa au Bendera ya Taifa</li>
      </ol>
    </p>
    <p>Endapo mtuhumiwa atakamatwa na raia, basi ni wajibu wa raia kumfikisha mtuhumiwa
      mbele ya kituo cha polisi haraka iwezekanavyo.</p>
    <h3>
      Jinsi ya Kumtia Mtu Nguvuni
    </h3>
    <p>Kwa mujibu wa sheria za mfumo jinai ikiwamo Sheria ya Mwenendo wa Makosa ya Jinai
      ya Mwaka 1985 (Sura ya 20), mtu atatiwa nguvuni na polisi au na mtu mwingine
      kwa kitendo cha kumgusa bega, mkono au kwa kumzuia kuondoka kwenda sehemu anayotaka.
      Kama mtuhumiwa atakaidi kutiwa nguvuni, au anatumia nguvu, au akitaka kutoroka
      basi njia yeyote halali na ya kufaa, kulingana na mazingira itatumika kumtia
      nguvuni. Wakati wa kumkamata mtuhumiwa, hatakiwi kuteswa au kuwekwa kwenye
      mazingira au hali ngumu zaidi ya kumzuia asitoroke.</p>
    <p>Ni muhimu kutambua kwamba askari polisi au mtu yeyote anayekamata anatakiwa ajitambulishe
      kwa mtuhumiwa kwa kutaja Jina Lake, hata kituo anachofanyia kazi na kutoa kitambulisho
      cha kazi.</p>
    <h3>
      Matumizi ya Nguvu au Silaha Katika Ukamataji
    </h3>
    <div class="callout callout-info">
      <h4>
        Jinsi ya Kuendesha
      </h4>
      <ol>
        <li>
          Mwezeshaji wagawe washiriki katika makundi kadiri uonavyo inafaa na wajibu maswali
          yafuatayo;
          <ol type="a">
            <li>Taja angalau haki tano za mtuhumiwa wakati wa kukamatwa</li>
            <li>Upi ni wajibu wa mtuhumiwa wakati wa kukamatwa</li>
            <li>Zipi ni haki za mtuhumiwa wakati wa mahojiano akiwa mikononi mwa polisi?</li>
          </ol>
        </li>
      </ol>
      Baada ya kumaliza kujibu maswali haya washiriki wafanye uwasilishaji
    </div>
    <div class="callout callout-default">
      <h4>
        Mchango wa Mwezeshaji
      </h4>
      <p>Mwezeshaji eleza kuwa askari polisi au mtu yeyote anayekamata mtuhumiwa haruhusiwi
        kutumia nguvu au/na silaha, au kumdhalilisha mtuhumiwa zaidi ya kuhakikisha
        kwamba anamkamata na anamzuia kutoroka. Kwa maana nyingine, askari polisi
        haruhusiwi kufanya jambo lolote ambalo linaweza kusababisha maumivu, majeraha
        makali na hata kifo kwa mtuhumiwa isipokuwa kama itaonesha na yeye kuamini
        kwa dhati kwamba kufanya hivyo atakuwa amelinda na kuhifadhi maisha au kuzuia
        madhara makubwa binadamu.</p>
    </div>
    <h4>
      Wajibu wa Mtuhumiwa Wakati wa Kukamatwa
    </h4>
    <ol type="a">
      <li>Kutii amri halali ya polisi wakati anatiwa nguvuni.</li>
      <li>Kujibu maswali atakayoulizwa na polisi au mtu yeyote anayemkamata.</li>
      <li>Kutoa taarifa sahihi ambazo atatakiwa kutoa mbele ya askari polisi au mtu yoyote
        anayemkamata zinazohusiana na kutendeka kwa kosa la jinai au kushiriki kwake
        katika kosa la jinai.</li>
      <li>Kutoa ushirikiano mbele ya polisi.</li>
    </ol>
    <h4>
      Haki za Mtuhumiwa Wakati wa Kukamatwa
    </h4>
    <ol type="a">
      <li>
        Kumtaka mtu anayemtia nguvuni ajitambulishe kwa jina, cheo, sehemu anayofanyia kazi
        na sababu za kumkamata.
      </li>
      <li>
        Kutumia lugha inayofahamika kwa mtuhumiwa katika kueleza sababu za kutiwa kwake nguvuni.
      </li>
      <li>
        Kutoteswa, kupigwa au kufanyiwa unyanyasaji wa aina yeyote wakati akiwa mikononi
        mwa polisi au mtu aliyemkamata wakati ametii amri.
      </li>
      <li>
        Kupewa nafasi ya kutoa taarifa kwa mwanasheria wake, ndugu au jamaa zake kuhusiana
        na kutiwa kwake nguvuni.
      </li>
      <li>
        Kutonyang’anywa mali zake halali wakati wa kutiwa nguvuni au baada ya kutiwa nguvuni.
      </li>
      <li>
        Kupatiwa matibabu kama ni mgonjwa au ameumia wakati wa zoezi la ukamataji.
      </li>
      <li>
        Kupatiwa dhamana toka kwa polisi kabla hajafikishwa mahakamani kwa makosa yanayodhaminika.
        Kukaa kimya.
      </li>
    </ol>
    <h4>
      Upekuzi
    </h4>
    <p>Sheria inampa polisi wakati wa kufanya upelelezi au uchunguzi wa makosa ya jinai,
      mamlaka ya kufanya upekuzi katika nyumba za kuishi watu, ofisi, magari, vyombo
      vyovyote au maeneo yeyote kama atakuwa na sababu za msingi kufanya hivyo.</p>
    <h4>
      Hati ya Upekuzi
    </h4>
    <p>Kwa mujibu wa sheria ya makosa na mwenendo wa makosa ya jinai kazi ya upekuzi
      hufanyika baada ya kutolewa hati maalumu ya upekuzi. Mkuu wa kituo cha polisi
      chochote ndiye mwenye mamlaka ya kutoa hati ya upekuzi ili kuruhusu zoezi la
      upekuzi kufanyika.</p>
    <h4>
      Jinsi ya Kufanya Upekuzi
    </h4>
    <p>Upekuzi wowote chini ya sheria hutakiwa ufanyike kwa mujibu wa vigezo vifuatavyo,
      hali na mazingira yafuatayo:
      <ol type="a">
        <li>Ulazima wa kuwa na hati ya upekuzi.</li>
        <li>Kufanyika kwa upekuzi bila hati ya upekuzi pale ambapo sheria inatoa mwanya
          kutokana na mazingira. Kwa mfano, mtuhumiwa kuaminika kuwa ana silaha au
          kitu chochote kinachohatarisha usalama na amani kwa umma.</li>
        <li>Kufanyika kwa upekuzi nyakati za mchana yaani kati ya jua kucha na kupwa
          (kati
        </li>
        <li>ya mawio na machweo). Hata hivyo upekuzi unaweza kufanyika muda mwingine
          wowote kama mahakama imetoa idhini ya kufanya hivyo.</li>
        <li>Kufanyika kwa upekuzi mbele ya mashahidi ambao wanaweza kuwa: kiongozi wa
          mtaa au shina au mtu mzima yeyote mwenye akili timamu.</li>
        <li>Kama itatokea kuna vitu au mali imechukuliwa kwa ajili ya ushahidi, basi
          ni lazima iandikishwe na mhusika au mwenye mali kutia sahihi kuthibitisha
          kutwaliwa kwa mali hizo.</li>
        <li>Kutunzwa katika sehemu salama vitu au mali zilizochukuliwa kabla ya kurejeshwa
          kwa mmiliki halali.</li>
      </ol>
    </p>
    <h3>
      Upelelezi au Uchunguzi wa Makosa ya Jinai
    </h3>
    <p>Upelezi wa makosa ya jinai hufanywa na jeshi la polisi kupitia askari maalumu
      wenye utalaamu wa kufanya kazi hiyo. Katika hatua ya kufanya upelelezi askari
      polisi wanayo mamlaka ya kufanya mahojiano na kupata habari kuhusiana na kutendeka
      kwa kosa la jinai. Kiutaratibu, mahojiano hufanyika kwa mdomo na kunakiliwa
      kimaandishi, na baada ya mahojiano mtoa maelezo anapaswa kutia sahihi yake
      kwenye maelezo hayo.</p>
    <p>Endapo maelezo yaliyotelewa yanaendana na kutendeka kwa kosa basi maelezo hayo
      pamoja na mtoa maelezo yatatumika katika ushahidi upande wa mashitaka pindi
      shauri hilo litakapofikishwa mahakamani.</p>
    <h4>
      Gwaride la Utambulisho
    </h4>
    <p>Jeshi la Polisi lina mamlaka ya kuitisha gwaride la utambulisho kwa shahidi kuwatambua
      watuhumiwa kama watuhumiwa hawakujisalimisha polisi na kukubaliwa kuwa wao
      wamehusika katika kutenda kosa.</p>
    <h4>
      Haki za Mtuhumiwa Wakati wa Mahojiano
    </h4>
    <p>
      Zifuatazo ni haki za mtuhumiwa wakati wa mahojiano mikononi mwa askari polisi;
      <ol type="a">
        <li>Kupata utambulisho kutoka kwa askari polisi anayefanya mahojiano. Hii ni
          pamoja na kuelezea jina, cheo chake na sababu za kutiwa nguvuni.</li>
        <li>Kuelezwa kwa lugha fasaha inayoeleweka kwa mtuhumiwa.</li>
        <li>Kupata tahadhari kutoka kwa askari polisi anayehoji kwamba hawajibiki kujibu
          maswali yote isipokuwa yale yanayohusu maelezo binafsi (wasifu wake) na
          jina lake. Hivyo mtuhumiwa ana haki ya kutojibu.</li>
        <li>Kuwasiliana na mwanasheria wake au ndugu zake akiwa mikononi mwa polisi,
          isipokuwa kama kuna sababu ya msingi ya kuzuiliwa asiwasiliane na hao wahusika.</li>
        <li>Kuthaminiwa utu wake pamoja na haki zake za binadamu.</li>
        <li>Kupatiwa matibabu anapokuwa yu mgonjwa au amejeruhiwa katika hatua za ukamataji.</li>
      </ol>
    </p>
    <h3>
      Dhamana Kutoka Polisi
    </h3>
    <p>Askari polisi wanayo mamlaka kutoa dhamana kwa mtuhumiwa kuwa nje ya kizuizi.
      Vigezo vifuatavyo hutumika kutoa dhamana;
      <ol>
        <li>
          Uhakika wa mtuhumiwa kufika mahakamani siku atakayotakiwa kufanya hivyo. Katika kujiridhisha
          na kigezo hiki, askari polisi huzingatia yafuatayo;
          <ol type="i">
            <li>Historia ya maisha ya mtuhumiwa na mahusiano yake na jamii au, ajira
              yake
            </li>
            <li>Hali ya familia yake, na</li>
            <li>Rekodi au habari za maisha yake toka kwa polisi.</li>
          </ol>
        </li>
        <li>Mazingira ya kosa au tuhuma.</li>
        <li>Maslahi ya mtuhumiwa, yaani:
          <ol type="i">
            <li>Kipindi atakapotakiwa kukaa mahabusu kama dhamana itakataliwa ikiwa ni
              pamoja na mazingira ya mahabusu penyewe,</li>
            <li>Mahitaji au haja ya mtuhumiwa kuwa nje kwa lengo la kuandaa utetezi wake
              au kufika kwake mahakamani, ikiwa ni pamoja na kupata ushauri wa kisheria
              na uwakilishi mahakamani,</li>
            <li>Mahitaji ya kiusalama ya mtuhumiwa ambayo yanaweza kutokana na ulevi
              wa kupindukia, majeraha au matumizi ya madawa ya kulevya,</li>
          </ol>
        </li>
        <li>Usalama wa jamii hasa uwezekano wa mtuhumiwa kuharibu ushahidi kwa kuwatisha
          mashahidi au kuwazuia polisi kufanya upelelezi.
        </li>
      </ol>
    </p>

    <p>Hata hivyo, dhamana inayotolewa na jeshi la polisi haihusiani na kuweka dhamana
      mali au pesa zake na inaweza kuambatana na masharti yafuatayo:
      <ol>
        <li>Mtuhumiwa kujidhamini kimaandishi au kuthibitisha kwa maandishi kwamba atafika
          mahakamani siku na muda uliopangwa.</li>
        <li>Mtuhumiwa kuhakikisha kimaandishi kwamba atazingatia na kufuata masharti
          ya dhamana atakapokuwa nje.</li>
        <li>Mtu mwingine anayeaminika mbele ya askari polisi anaweza kumdhamini mtuhumiwa.</li>
        <li>Uwezo wa mtuhumiwa au mdhamini kulipa kiasi cha fedha endapo mtuhumiwa atashindwa
          kufika mahakamani siku iliyopangwa kusikiliza shauri lake.</li>
      </ol>
    </p>
    <p>Kama itatokea askari polisi kukataa kutoa dhamana kwa mtuhumiwa basi watatoa
      sababu za kukataa kimaandishi. Hali kadhalika, endapo askari polisi watakuwa
      wametoa dhamana lakini mtuhumiwa akashindwa kutimiza masharti ya dhamana, wanayo
      haki ya kumfikisha mtuhumiwa mahakamani haraka iwezekanavyo.</p>
    <h4>
      Kufutwa kwa Dhamana ya Polisi
    </h4>
    <p>Dhamana ya polisi inaweza kufutwa na mkuu wa kituo cha polisi husika kama itathibitika
      kwamba;
      <ol type="a">
        <li>Mtuhumiwa haonekani, yaani mtoro au;</li>
        <li>Ameshindwa au anaelekea kushindwa kuzingatia masharti ya dhamana.</li>
      </ol>
    </p>
    <p>Mtuhumiwa anayevunja kwa makusudi masharti ya dhamana akiwa nje kwa dhamana anakuwa
      ametenda kosa la jinai na akipatikana na hatia atawajibika kutumikia adhabu
      ambayo si zaidi ya adhabu ya kosa aliloshitakiwa nalo awali kabla ya kuvunja
      masharti ya dhamana yake.</p>

    <h3>
      Mtuhumiwa Kufikishwa Mahakamani
    </h3>
    <p>Mashitaka au shauri la jinai linaweza kufikishwa mahakamani kwa njia zifuatazo;
      <ol type="a">
        <li>Mtuhumiwa Kufikishwa Mahakamani na Mtu Yeyote
          <p>Mtu yoyote ambaye anaamini kwamba mtu fulani ametenda kosa la jinai, anaweza
            kufikisha malalamiko hayo mahakamani. Hakimu ambaye malalamiko yatafikishwa
            kwake anatakiwa kutayarisha hati ya mashitaka au kuelekeza kuandaliwa
            kwa hati ya mashitaka na polisi au chombo chenye mamlaka ya kuandaa hati
            ya mashitaka.</p>
        </li>
        <li>Mtuhumiwa Kufikishwa Mahakamani na Chombo cha Dola
          <p>Askari polisi au chombo chochote cha dola chenye mamlaka kama TAKUKURU
            kinawajibu kuandaa hati ya mashitaka na kumfikisha mahakamani mtuhumiwa
            aliye chini ya ulinzi wake.</p>
        </li>
      </ol>
    </p>
    <h4>
      Hati ya Mashitaka
    </h4>
    <p>Kama tulivyoona hapo juu, polisi, chombo cha dola kama TAKUKURU au Hakimu kina
      wajibu wa kuandaa hati ya mashitaka. Hivyo, hati ya mashitaka lazima iwe na
      sehemu zifuatazo:
      <ol type="a">
        <li>Maelezo binafsi ya mtuhumiwa kama vile jina, umri, kabila, eneo analoishi,
          kazi au shughuli anayofanya.</li>
        <li>Kosa analoshitakiwa chini ya kifungu na sheria husika</li>
        <li>Maelezo ya kitendo au mazingira ya kosa lilivyotendeka kama vile mahali,
          muda na maelezo mengine ambayo yatafafanua mazingira ya kutendeka kwa kosa.</li>
        <li>Jina, sahihi na cheo cha mtu aliyetayarisha hati ya mashitaka.</li>
      </ol>
    </p>
    <h4>
      Kubadilishwa kwa Hati ya Mashitaka
    </h4>
    <p>Mahakama ina mamlaka ya kuamuru kubadilishwa kwa Hati ya Mashitaka pale itakapoona
      inafaa, kabla ya hukumu haijatolewa katika mazingira yafuatayo;
      <ol type="a">
        <li>baada ya pande zote kusikilizwa na mahakama, au</li>
        <li>ale upande wa mashitaka unapoona kwamba kuna ushahidi mpya dhidi ya mshitakiwa,
          au
        </li>
        <li>upande wa mashitaka unapoona kwamba ushahidi ulionao kwenye kosa husika hautoshi
          ila unaweza kuthibitisha kosa lingine dogo.</li>
      </ol>
    </p>
    <p>Mshitakiwa ana haki ya kukiri au kukana mashitaka mapya atakayoshitakiwa nayo
      baada ya kubadilishwa kwa hati ya mashitaka. Kwa hali hiyo, mtuhumiwa ana haki
      ya kuomba na kupata nakala ya Hati ya Mashitaka ili aweze kuelewa mashitaka
      dhidi yake na kupata msaada wa kisheria.</p>
    <img src="images/13-02.png" class="img-responsive center-block" alt="Hati ya Mashtaka">
  </div>
  <h4>
    Dhamana ya Mahakama
  </h4>
  <p>Kwa mujibu wa Sheria ya Mwenendo wa Makosa ya Jinai ya mwaka 1985, mtuhumiwa au
    mshitakiwa ana haki ya kupata dhamana isipokuwa katika makosa yafuatayo;
    <ol type="a">
      <li>Mauaji</li>
      <li>Uhaini</li>
      <li>Wizi wa kutumia nguvu au silaha</li>
      <li>Kufanya biashara ya madawa ya kulevya ambayo yametajwa katika sheria ya Kuzuia
        Madawa ya Kulevya. Hii ikiwa ni pamoja na madawa ya unga aina ya cocaine.</li>
    </ol>
  </p>
  <p>Hata hivyo, katika makosa mengine mbali na hayo hapo juu kuna mazingira mengine
    yanayoweza kumnyima mtuhumiwa dhamana. Mazingira hayo ni kama;
    <ol type="a">
      <li>itathibitika kwamba mtuhumiwa amewahi kutumikia kifungo kinachozidi miaka mitatu.</li>
      <li>itathibitika kwamba mtuhumiwa amewahi kupewa dhamana lakini akakiuka masharti
        ya dhamana hiyo.</li>
      <li>mahakama itaona kwamba ni vema mtuhumiwa asipewe dhamana kwa sababu ya usalama
        wa mwombaji ama mlalamikaji.</li>
      <li>shitaka analoshitakiwa nalo linahusisha pesa au mali inayozidi shilingi za
        Kitanzania 10,000,000/= (Millioni Kumi) au kiwango chochote kingine kitakachowekwa
        na sheria. Hata hivyo, mtuhumiwa anaweza kuweka dhamana ya pesa au mali isiyopungua
        nusu ya pesa au mali inayohusika na kosa. Mara nyingi, hati ya nyumba hutumika
        katika kupata dhamana au ushahidi wowote unaothibitisha kuwepo kwa mali hiyo,
        yaani shamba, kiwanja au nyumba.</li>
    </ol>
  </p>
  <p>Dhamana inayotolewa na mahakama inaweza kuambatana na masharti yafuatayo;
    <ol type="i">
      <li>Kusalimisha hati ya kusafiria kwa polisi au vyombo vingine husika.</li>
      <li>Kumzuia mtuhumiwa kusafiri nje ya eneo maalumu.</li>
      <li>Kumtaka mtuhumiwa kuripoti kwenye kituo cha polisi kwa muda maalumu.</li>
      <li>Kumzuia mtuhumiwa asionekana au kutembelea maeneo maalumu.</li>
      <li>Masharti mengineyo ambayo mahakama itaona inafaa.</li>
    </ol>
  </p>
  <h4>
    Jinsi ya Kutoa na Kupata Dhamana
  </h4>
  <p>
    Kabla mtu hajapata dhamana lazima atimize masharti ya dhamana ambayo ni pamoja na
    <ol type="a">
      <li>Mdhamini wake au mtuhumiwa kusaini na kuingia makubaliano na polisi au ofisi
        na Mkurugenzi wa Mashitaka, TAKUKURU au Ofisi ya Mwanasheria Mkuu wa Serikali
        kwamba atahudhuria mahakamani siku anayotakiwa.</li>
      <li>Mara baada ya kusaini au kuingia makubaliano hayo na vyombo husika kama ilivyoelezwa
        hapo juu basi mtuhumiwa atatoka kwa dhamana kama atakuwa yuko gerezani au
        mahabusu.
      </li>
    </ol>
  </p>
  <h4>
    Wajibu wa Mdhamini
  </h4>
  <p>Ni wajibu wa mdhamini kuhakikisha kwamba mtuhumiwa au mshitakiwa anayedhaminiwa;
    <ol type="a">
      <li>anatimiza masharti ya dhamana na kuhudhuria mahakamani kama inavyotakiwa kufanya.</li>
      <li>endapo mtuhumiwa atakiuka masharti ya dhamana, na hasa pale anapotoroka, itabidi
        mdhamini kulipa kiwango cha dhamana alichojifunga.</li>
      <li>kuwa tayari kukamatwa kwa mali zake endapo mdhamini atashindwa kulipa kiwango
        cha fedha ya dhamana.</li>
      <li>ikiwa itashindikana kulipa kiwango cha dhamana kuwa tayari kuhukumiwa kutumikia
        kifungo kisichopungua miezi 6 (Sita).</li>
    </ol>
  </p>
  <p>Mahakama kuu ina mamlaka ya kubadilisha masharti ya dhamana ambayo yamewekwa na
    Mahakama za chini na kumpa dhamana mtuhumiwa ambaye atakuwa amekataliwa dhamana
    na mahakama za chini. Kinachotakiwa ni kufikisha maombi hayo Mahakama Kuu yakiwa
    ni rufaa dhidi ya uamuzi wa mahakama za chini kukataa kutoa dhamana au yakiwa
    ni maombi ya mapitio.</p>
  <h4>
    Usikilizaji wa Mashitaka ya Jinai Mahakamani
  </h4>
  <p>Katika mashauri ya jinai zipo pande tatu zinazohusika katika kuendesha na kusikiliza
    shauri. Pande hizo ni;
    <ol type="a">
      <li>Mahakama</li>
      <li>Mashitaka</li>
      <li>Utetezi wa Mashitaka</li>
    </ol>
  </p>
  <h5>a. Mahakama</h5>
  <p>Upande wa mahakama huongozwa na hakimu pamoja na wasaidizi wake, mahakama husika
    na usikilizaji wa shauri na kisha kutolea maamuzi shauri lililo mbele yake kulingana
    na uzito wa ushahidi.</p>
  <h5>b. Mashitaka</h5>
  <p>Upande wa mashitaka ni Jamhuri, yaani Serikali na vyombo vyake ambavyo ni pamoja
    na Polisi, TAKUKURU, Ofisi ya Mkurugenzi wa Mashitaka, Ofisi ya Mwanasheria Mkuu
    wa Serikali au taasisi yoyote yenye mamlaka ya kuendesha mashitaka, mwathirika
    wa kosa la jinai, pamoja na mashahidi watakaounga mkono mashitaka.</p>
  <h5>c. Utetezi</h5>
  <p>Upande huu unahusisha mtuhumiwa na mashahidi wake ambao watamsaidia katika utetezi
    wake kwa kukanusha mashitaka dhidi yake. Kazi ya utetezi inaweza kufanywa na
    mtuhumiwa mweneywe au wakili wake atakayempata kutoka kwa mawakili binafsi. </p>
  <h4>
    Hatua za Usikilizaji wa Shauri la Jinai
  </h4>
  <p>Katika kusikiliza shauri la jinai mahakamani upande wa mashitaka ndio wenye wajibu
    wa kuaanza kwa kumsomea mshitakiwa shitaka linalomkabili kama lilivyoandaliwa
    kwenye hati ya mashitaka. Baada ya shitaka kusomwa mbele ya mshitakiwa, mshitakiwa
    hupaswa kujibu kwa ama kukiri kutenda kosa, au kukana kutenda kosa.</p>
  <h4>
    Matokeo ya Kukiri Shitaka
  </h4>
  <p>Mtuhumiwa akikiri kosa, hakimu atamuuliza mara kadhaa kuhakikisha kauli ya kukiri
    kisha atanukuu maneno ya kukiri kwa mtuhumiwa katika lugha nyepesi na fasaha
    ambayo inawakilisha kwa karibu sana yale aliyosema mtuhumiwa na kisha atamtia
    hatiani mtuhumiwa kwa kosa alilolikiri na kisha kutoa adhabu yeyote kulingana
    na sheria na taratibu za kimahakama.</p>
  <h4>
    Matokeo ya Kukana Shitaka
  </h4>
  <p>Endapo mshitakiwa atakana shitaka lililosomwa mbele yake, mahakama itanukuu maneno
    ya kukana shitaka na kuutaka upande wa mashitaka kuendelea na mashitaka dhidi
    ya mshitakiwa ikiwa ni pamoja na hatua za kuita mashahidi na kutoa ushahidi kwa
    kadri ya mashahidi na ushahidi walionao.</p>
  <p>Wakati mashahidi wa upande wa mashitaka wakitoa ushahidi, upande wa utetezi unaruhusiwa
    kuwauliza maswali mashahidi upande wa mashitaka kwa mujibu wa taratibu za kimahakama
    ili kupunguza uzito na kuondoa ukweli katika ushahidi huo, au kutilia shaka ushahidi
    huo na hatimaye kudhoofisha mashitaka. Hali hii husaidia mahakama kupima uzito
    wa ushahidi dhidi ya mtuhumiwa.</p>
  <p>Kitaalamu, uulizaji maswali kutoka upande wa utetezi wakati mashahidi wa mashitaka
    ukitoa ushahidi hujulikana kama usaili-mtambuka (cross-examination). Kama mshitakiwa
    anauwakilishi kama vile wakili, wakili huuliza maswali; na kama mtuhumiwa hana
    uwakilishi, yeye mwenyewe hufanya kazi ya usaili mtambuka.</p>
  <p>Kiwango cha kuthibitisha kosa katika makosa ya jinai (tuhuma) dhidi ya mshitakiwa
    ni uthibitisho ambao hauna mashaka yeyote au kwa kifupi ni uthibitisho pasipo
    shaka yeyote. Kama kuna uthibitisho lakini uthibitisho huo unaacha au kuleta
    mashaka kadhaa, basi upande wa mashitaka huhesabiwa kuwa umeshindwa na mtuhumiwa
    kuachiwa huru.</p>
  </div>

  <div>
    <h2>
      Kinga Dhidi ya Makosa ya Jinai
    </h2>
    <div class="callout callout-info">
      <h3>
        Jinsi ya Kuendesha
      </h3>
      <ol>
        <li>Mwezeshaji kwa njia ya bungua bongo, jadiliana na washiriki maswali yafuatayo;
          <ol type="a">
            <li>Je, mtuhumiwa anaweza kutumia kinga zipi kama utetezi wake dhidi ya kosa
              la jinai linalomkabili?</li>
            <li>Rufaa ni nini?</li>
            <li>Je, utaratibu wa kukata rufaa ukoje?</li>
          </ol>
        </li>
      </ol>
    </div>
    <div class="callout callout-default">
      <h3>
        Mchango wa Mwezeshaji
      </h3>
      <p>Mwezeshaji fafanua kuwa zipo kinga mbalimbali kisheria anazoweza kuzitumia
        mshitakiwa katika utetezi wa shauri la jinai. Kinga hizo ni pamoja na;</p>
    </div>
    <h3>
      Ugonjwa wa akili
    </h3>
    <p>Utetezi huu utakubalika tu endapo hali hiyo alikuwa nayo huyo mtu wakati anafanya
      hilo kosa la jinai na sio vinginevyo. Tatizo hilo la ugonjwa wa akili litakubalika
      ikiwa mtendaji alikuwa katika mazingira yafuatayo;
      <ol type="i">
        <li>alikuwa haelewi analolifanya wakati anatenda kosa la jinai.</li>
        <li>alishindwa kujitambua au kutambua kwamba hakupaswa kufanya yale aliyofanya.</li>
        <li>hakuwa na uwezo wa kuzuia au kudhibiti kosa lisifanyike.</li>
      </ol>
    </p>
    <p>Mazingira ambayo utetezi huu au kinga hii inaweza kutumika katika shauri la jinai
      ni lazima kuwepo na ushahidi wa kuthibitisha kwamba mtuhumiwa alikuwa na matatizo
      ya akili wakati anatenda kosa hilo na si baada ya kutendeka hilo kosa.</p>
    <h3>
      Kutenda Kosa kwa Msukumo wa Ulevi
    </h3>
    <p>Mtu anaweza kutenda kosa akiwa katika msukumo wa ulevi na hivyo kutotambua anachokifanya.
      Hali hii inaweza kuwa utetezi na kinga dhidi ya kosa la jinai endapo itathibitishwa
      kwamba wakati anatenda kosa alikuwa amelewa kwa kiwango cha kutoweza kujitambua
      au kutambua kama analolifanya ni kosa chini ya sheria.</p>
    <p>Utetezi huu utakubalika tu katika mazingira yafuatayo:
      <ol type="i">
        <li>Hali ya ulevi imetokea bila ridhaa ya mtuhumiwa toka kwa mtu mwingine ambaye</li>
        <li>amemlewesha kwa hila na ulaghai.</li>
        <li>Kutokana na kuleweshwa akili za mtuhumiwa ziliathirika kiasi cha kutojitambua</li>
        <li>au kutotambua alilolifanya wakati anatenda kosa la jinai.</li>
      </ol>
    </p>
    <h3>
      Umri Mdogo Chini ya Miaka Kumi
    </h3>
    <p>Mtu yeyote aliye chini ya umri wa miaka 10 hawajibiki kwa tendo lolote la jinai
      analotenda na anakuwa hana hatia kwenye makosa yote ya jinai. Hali kadhalika
      mtoto wa kiume mwenye umri wa miaka 12 yaani kumi na mbili au chini yake, hatakuwa
      na kosa la jinai kwenye makosa ya kujamiiana.</p>
    <h3>
      Haki ya Kujilinda au Kujihami
    </h3>
    <p>Matumizi ya nguvu ya kujihami au kujilinda yanakubalika kuwa kinga au utetezi
      dhidi ya kosa la jinai. Hata hivyo, matumizi ya nguvu yatategemea nguvu inayotumiwa
      na watuhumiwa dhidi ya kitisho chochote dhidi yao. Kwa hiyo, nguvu itakayotumika
      ni lazima iwe na uwiano na madhara yeyote dhidi ya mtuhumiwa.</p>
    <h3>
      Kulazimishwa au Kushurutishwa Kutenda Kosa la Jinai
    </h3>
    <p>Kitendo cha mtuhumiwa kushurutishwa au kulazimishwa kutenda kosa la jinai na
      mtuhumiwa mwingine au zaidi ni utetezi tosha. Hata hivyo ni lazima ionekane
      kwamba watuhumiwa wenzake walimtishia na walikuwa na nia ya kumjeruhi vibaya
      au kumuua kama asingefanya walivyomtaka kutenda. Hata hivyo, vitisho vyovyote
      vya baadaye yaani vinavyotarajiwa si utetezi kisheria.</p>
    <h3>
      Kushitakiwa na Kuadhibiwa kwa Kosa Hilohilo
    </h3>
    <p>Mtuhumiwa aliyewahi kushtakiwa na kuadhibiwa kwa kosa hilohilo ni utetezi kwa
      sababu mtu hatashitakiwa mara mbili baada ya kutuhumiwa kwa kosa lilelile.</p>
    <h3>
      Kushitakiwa na Kuachiwa Huru
    </h3>
    <p>Mtu hatashitakiwa kwa kosa ambalo alishashitakiwa nalo akaachiwa huru kwa kutopatikana
      na hatia au kwa sababu nyingine ya msingi itakayotolewa na upande wa mashitaka.
      Kwa mfano, kutolewa na kuwasilishwa hati toka kwa Mkurugenzi wa Mashitaka kwamba
      upande wa mashitaka yaani Jamhuri hauna nia ya kumshitaki mtuhumiwa kwa kosa
      hilo (nolle prosequi).</p>
    <h3>
      Mtuhumiwa Kutokuwepo Eneo la Tukio
    </h3>
    <p>Mtuhumiwa atakuwa na kinga endapo atathibitisha mahakamani kwamba wakati kosa
      la jinai analoshitakiwa likitendeka hakuwepo kwenye eneo la tukio kwa sababu
      zozote zile ikiwa ni pamoja na safari au vinginevyo.</p>
    <h3>
      Kutokujua Sheria
    </h3>
    <p>Kama tulovyoaainisha hapo awali kwamba kutokujua sheria sio kinga dhidi ya kosa
      la jinai. Hata hivyo, kutokujua sheria kunaweza kuwa kinga katika utetezi,
      endapo kutakuwa na sheria husika itakayotamka bayana kwamba kutokujua sheria
      ni kinga.</p>
    <h3>
      Kosa Husika Kufanyika Nje ya Uwezo wa Mtuhumiwa
    </h3>
    <p>Kuna makosa mengine ya jinai, kama vile ajali ya gari, hutokea nje ya uwezo wa
      mtuhumiwa. Kwa hiyo, endapo mtuhumiwa atathibitisha kwamba kosa lililofanyika,
      lilifanyika nje ya uwezo wake, na kinyume cha matakwa yake, na si kwa uzembe
      au limetokana na ajali iliyo nje ya uwezo wake kuizuia na si kwa makusudi,
      basi huo utakuwa utetezi wake.</p>
    <h3>
      Kughadhabishwa au Kukasirishwa
    </h3>
    <p>Kughadhabishwa au kukasirishwa ni kitendo chochote ambacho si halali mbele ya
      watu wa kawaida katika jamii au kutendewa kitendo ambacho hupandisha hasira
      mara moja na kupelekea mtuhumiwa kutenda kosa wakati huo huo kutokana na kutolewa
      kwa ama maneno ya kashfa kama vile matusi au kutendewa kitendo cha kashfa.
      Kughadhabishwa au kukasirishwa kunakotokea
      <em>wakati huo huo na kupelekea kutenda kosa la jinai wakati huo huo</em> kunaweza
      kuwa utetezi na kinga katika makosa jinai na hivyo kupelekea kutuhumiwa kutenda
      kosa bila kukusudia au kutokukusudia.
    </p>
    <p>Maneno au matendo ya kashfa ni lazima yatimize kigezo cha kumwondolea mtu wa
      kawaida uwezo wa kujizuia na kumshurutisha bila kupenda, kutenda kosa la jinai
      la shambulio dhidi ya mtu anayetoa au kufanya hayo matendo. Hata hivyo kughadhibishwa
      au kukasirishwa sio kinga katika utetezi iwapo:
      <ol type="i">
        <li>Kama maneno yaliyotamkwa au kitendo kilichofanywa si kosa la jinai na ni
          halali kisheria.</li>
        <li>Kama kosa la jinai lililofanywa linatokana na ushawishi, kusisimka na jazba
          ambazo zimetokana na mtu mwingine au matendo ya mtu mwingine.</li>
        <li>Kitendo halali kinachofanywa na vyombo vya dola katika kukamata watuhumiwa,
          isipokuwa kama itathibitika kwamba kitendo hicho hakikuwa halali na ni
          kinyume cha sheria.</li>
      </ol>
    </p>
    <h3>
      Kuchukua au Kufanya Kitendo Dhidi ya Mali Halali
    </h3>
    <p>Kuchukua au kufanya kitendo au kutokufanya jambo lolote kwenye kitu au mali yako
      halali toka kwa mtu mwingine aliyenayo. Kitendo hicho lazima kifanyike bila
      udanganyifu au ulaghai wa aina yoyote. Mfano, kutuhumiwa kwa wizi wa radio
      wakati ambapo radio hiyo ni mali yako.</p>
    <h3>
      Uamuzi wa Kuwepo au Kutokuwepo Shauri la Kujibu
    </h3>
    <p>Kabla upande wa utetezi haujaanza kutoa ushahidi wake, mahakama hupaswa kupima
      na kuridhika kwamba kweli upande wa mashitaka umetoa ushahidi unaothibitisha
      kwamba mshitakiwa ana shauri la kujibu, na kama hatajibu basi ushahidi wa upande
      wa mashitaka unatosha kumtia hatiani na hatimaye kumpatia adhabu kwa mujibu
      wa sheria.</p>
    <p>Kama mtuhumiwa mwenyewe au wakili wake ataona kwamba upande wa mashitaka umetoa
      ushahidi dhaifu ambao hauwezi kuthibitisha tuhuma dhidi yake, anaweza kuiomba
      mahakama itamke kwamba hana hatia kwa kuwa hana shauri la kujibu. Mahakama
      itapima hoja hiyo na itakapoona kwamba maelezo ya upande wa mshitakiwa ni sahihi
      na ni kweli kwamba hayawezi kutosha kumtia hatiani, basi itatoa uamuzi kwamba
      mshitakiwa hana hatia dhidi ya mashitaka yanayomkabili na kumwachia huru.</p>
    <p>Mahakama itakapokuwa imesikiliza ushahidi wa upande wa mashitaka na kuridhika
      kwamba mshitakiwa anatuhuma (Mashitaka) ya kujibu na kama asipopewa fursa ya
      kujitetea anaweza kupatikana na hatia, basi mahakama itamwelewesha mshitakiwa
      na kumkumbusha mashitaka dhidi yake, pamoja na kumweleza haki zake za kujitetea
      yaani kukanusha tuhuma dhidi yake. Anaweza kufanya hivyo kwa;
      <ol type="a">
        <li>Kutoa ushahidi wake mwenyewe dhidi ya mashitaka yaliyo mbele yake, na</li>
        <li>Kuita mashahidi watakaomuunga mkono katika utetezi wake.</li>
      </ol>
    </p>
    <h3>
      Uamuzi wa Mahakama
    </h3>
    <p>Baada ya kusikiliza mashahidi na ushahidi wa pande zote, mahakama itatoa uamuzi
      ambao ni ama;
      <ol type="a">
        <li>kumwachia huru mshitakiwa kwa kutokuwa na hatia, pale upande wa mashitaka
          unaposhindwa kuthibitisha mashitaka na utetezi wa mshitakiwa kukanusha
          mashitaka hayo.</li>
        <li>kumtia hatiani mtuhumiwa na kumhukumu kutumikia adhabu, kama upande wa mashitaka
          utathibitisha mashitaka dhidi ya mshitakiwa pasipo shaka yoyote na utetezi
          wake kushindwa kukanusha mashitaka hayo.</li>
      </ol>
    </p>
    <h3>
      Ombi la Kupunguziwa Adhabu
    </h3>
    <p>Baada ya mahakama kumtia hatiani mshitakiwa, na kabla ya mahakama kutoa adhabu
      hutoa mwanya wa maombi kwa pande zote ya ama kupunguza adhabu au kutoa adhabu
      kama ilivyo kwenye sheria. Miongoni mwa sababu ambazo mahakama inaweza kuzikubali
      kupunguza adhabu ni pamoja na mshitakiwa kutenda kosa kwa mara ya kwanza, au
      ni mdhoofu wa ugonjwa ama umri mkubwa. Kadhalika, mojawapo ya sababu za upande
      wa mashitaka kuhakikisha mtuhumiwa anapata adhabu kali ni pamoja na tabia ya
      mtuhumiwa kurudia rudia kosa husika ambalo ni kero katika jamii na kuwa kama
      fundisho kwa wengine.</p>
    <h3>
      Masharti ya Utoaji Hukumu
    </h3>
    <p>Kwa mujibu wa sheria za makosa ya jinai na sheria mbalimbali zinazoelezea adhabu
      mbalimbali, adhabu za kutumikia huwa zimewekwa wazi kwa kila aina ya kosa.
      Kulingana na uzito wa utendekaji wa kosa, mahakama ina uwezo wa kupunguza adhabu,
      kuitoa yote kama ilivyo kisheria au kutoa adhabu zote zilizotajwa kisheria
      katika kosa lile. Kimsingi, hukumu ya Mahakama hutolewa mbele ya mshitakiwa
      au wakili wake katika mahakama ya wazi isipokuwa tu kama kuna sababu za msingi
      za kutokufanya hivyo.</p>
    <h3>
      Adhabu Katika Makosa ya Jinai
    </h3>
    <p>Adhabu katika makosa ya jinai zinatolewa baada ya mtu kupatikana na hatia, hususani
      baada ya upande wa mashitaka kuthibitisha tuhuma dhidi ya mtuhumiwa au watuhumiwa.
      Adhabu hizi zinategemea aina, uzito wa kosa, pamoja na sheria inayohusika katika
      kosa hilo kwani makosa ya jinai yanaambatana na adhabu chini ya sheria husika
      au Sheria ya Viwango vya Chini vya Adhabu ya mwaka 1972, na kwa upande wa watoto
      na vijana Sura ya 13 ya mwaka 1937.</p>
    <p>Baadhi ya adhabu ambazo Mahakama inaweza kutoa kwa mtu ambaye amepatikana na
      hatia katika shauri la jinai ni hizi zifuatazo:
      <ol type="i">
        <li>Adhabu ya kifo kwa makosa ya mauaji, uhaini na kusababisha mgomo katika jeshi
          la wananchi.</li>
        <li>Kulipa Faini</li>
        <li>Kulipa Fidia</li>
        <li>Kifungo cha Gerezani au cha nje</li>
        <li>Kuchapwa Viboko</li>
        <li>Kutaifisha au kunyang’anya mali</li>
        <li>Kuwa chini ya matazamio ya kutotenda kosa ndani ya muda maalum</li>
        <li>Kuwa chini ya Afisa Ustawi kwa kufanya shughuli za mafunzo maalum</li>
        <li>Kutumikia jamii</li>
      </ol>
    </p>
    <h3>
      Rufaa, Marejeo na Mapitio
    </h3>
    <p>Haki ya kukata rafaa, kuomba marejeo na/au kuomba mapitio ni haki ya kikatiba
      na kila mshitakiwa anastahili haki hiyo. Hivyo basi, kila upande usiporidhika
      na maamuzi ya mahakama unayo haki ya ama kukata rufaa, kuomba marejeo dhidi
      ya hukumu katika mahakama ya juu ya ile iliyotoa hukumu na yenye mamlaka ya
      kusikiliza rufaa au marejeo.</p>
    <p>Hata hivyo, haki ya rufaa, marejeo au mapitio hupotea pale mshitakiwa alipohukumiwa
      kwa kukiri kosa lake. Rufaa, marejeo au mapitio huwasilishwa katika mahakama
      yoyote na hupaswa iambatane na nakala ya hukumu pamoja na mwenendo wa shauri.
      Kwa hiyo, ni muhimu mtu anayetaka kukata rufaa, kuomba kufanyika kwa mapitio
      au kuomba kufanyika kwa marejeo kuomba nakala ya hukumu kwa maandishi mara
      tu baada ya hukumu kutolewa.</p>
    <h3>
      Mahali Pa Kukata Rufaa au Kuomba Marejeo
    </h3>
    <ol type="a">
      <li>
        <em>Rufaa au Marejeo Kutoka Mahakama za Mwanzo kwenda Mahakama ya Wilaya/Hakimu
          Mkazi?
        </em>
        <p>Rufaa na marejeo yote yanayotoka Mahakama za mwanzo yatawasilishwa kwenye
          Mahakama ya juu katika eneo ambalo mahakama hiyo imo ndani ya siku thelathini
          (30) tangu hukumu ilipotolewa katika shauri linalokatiwa rufaa au kuombewa
          marejeo au mapitio. Rufaa au marejeo, mapitio hayo yanapaswa kuandikwa
          na kuorodheshwa sababu za kukata rufaa; kuomba marejeo au mapitio zikieleza
          kwa nini mshitakiwa hakuridhika na uamuzi wa Mahakama ya Mwanzo. Ni vyema
          mtaalamu wa kisheria akasaidia kuandika sababu za rufaa au mapitio baada
          ya kusoma hukumu na mwenendo wa shauri.</p>
        <p>
          <strong>Kumbuka</strong>
        </p>
        <p>
          <em>Marudio/Masahihisho</em>
        </p>
        <p>Mahakama za wilaya, Hakimu Mkazi na Mahakama Kuu zaweza kupokea maombi ya
          kufanya marudio au masahihisho ya hukumu/amri ya mahakama kama itadhihirika
          kuwa;
          <ol type="i">
            <li>hakuna rufaa ambayo imeshakatwa mahakamani hapo kupinga hukumu/amri ya
              mahakama ya chini yake, au</li>
            <li>mahakama ya chini ya ilisikiliza shauri bila kuwa na mamlaka ya kufanya
              hivyo, au</li>
            <li>japokuwa mahakama ya chini ilikuwa na mamlaka ya kulisikiliza shauri
              hilo, ilishindwa kuitumia mamlaka hiyo, au iliitumia mamlaka hiyo kinyume
              na sheria, au kwa kutofuata taratibu zinazotakiwa.</li>
          </ol>
        </p>
        <p>Hata hivyo, Mahakama ya Wilaya au Mahakama ya Hakimu Mkazi yaweza kupokea
          maombi ya kufanya marudio au masahihisho ya hukumu ya Mahakama ya Mwanzo
          kama itadhihirika kwamba wakati shauri linasikilizwa na Mahakama ya Mwanzo
          kuna makosa ya kimsingi yaliyopelekea haki kutotendeka </p>
      </li>
      <li>
        <em>Rufaa au Marejeo Kutoka Mahakama za Wilaya na Hakimu Mkazi kwenda Mahakama
          Kuu?
        </em>
        <p>Rufaa, au Marejeo kutoka Mahakama za Wilaya na Hakimu Mkazi hupelekwa Mahakama
          Kuu. Rufaa au marejeo hayo hupaswa yawe kwa njia ya maandishi ikieleza
          sababu za kutoridhika na hukumu, moja baada ya nyingine kwa ufasaha na
          kwa lugha ya kiingereza.</p>
        <p>Upande ambao unataka kukata rufaa au kuomba kufanyiwa marejeo umuzi wa mahakama
          za Wilaya au Hakimu Mkazi kwenda Mahakama Kuu lazima utoe taarifa ya kukata
          rufaa au kuomba kufanyiwa marejeo ndani ya siku kumi (10) tangu hukumu
          ilipotolewa. Na kama ni adhabu ya viboko, basi taarifa hiyo itolewe ndani
          ya siku tatu (3). Mara baada ya kutoa taarifa hiyo, rufaa au marejeo hayo
          yawasilishwe kwa maandishi ndani ya siku arobaini na tano (45).</p>
        <li>
          <em>Rufaa au Marejeo Kutoka Mahakama Kuu kwenda Mahakama ya Rufaa </em>
          <p>Mtu anayetaka kukata rufaa au kuomba kufanyiwa marejeo kwa maamuzi kutoka
            mahakama kuu kwenda Mahakama ya Rufaa, anatakiwa atoe taarifa ya maandishi
            ndani ya siku kumi na nne (14) tangu hukumu ilipotolewa, kwa Msajili
            wa Kanda ya Mahakama Kuu ambayo ilitoa hiyo hukumu.</p>
          <p>Mara baada ya kupokea nakala ya rufaa, Msajili wa Kanda ya Mahakama Kuu
            husika ataandaa nyaraka zote zinazotakiwa, isipokuwa sababu za rufaa
            au sababu za marejeo ambazo zitaandaliwa na mrufani mwenyewe au wakili
            wake; na atakabidhi nyaraka zote kwa mrufani ambaye ataandaa sababu za
            rufaa au marejeo na kuziwasilisha Mahakamani ndani ya siku kumi na nne
            (14). Kwa wale ambao wanatumikia kifungo au wako gerezani wanaweza kuwasilisha
            rufaa au marejeo yao kwa mkuu wa gereza ambaye ataifikisha Mahakamani.</p>
        </li>
        <li>
          <em>Mapitio</em>
          <p>Tofauti na Rufaa au Marejeo, upande wowote katika shauri, yaani upande
            wa mashitaka au upande wa mtuhumiwa unayo haki ya kisheria na kikatiba
            kuomba kufanyika kwa mapitio ya hukumu katika mahakama ileile iliyotoa
            hukumu. Kama ilivyo katika rufaa au marejeo, haki ya kuomba kufanyiwa
            kwa mapitio huwepo ndani ya siku thelathini (30) kwa mahakama za Hakimu
            Mkazi hadi arobaini na tano (45) kwa Mahakama kuu. Mwombaji wa kufanyiwa
            kwa mapitio anaweza kufanya hivyo kwa kutayarisha maombi maalumu yanayoambatana
            na kiapo chake.</p>
  </div>

  <!-- Scripts -->
  <script src="js/jquery.min.js"></script>
  <script src="js/bootstrap.min.js"></script>
</body>

</html>
